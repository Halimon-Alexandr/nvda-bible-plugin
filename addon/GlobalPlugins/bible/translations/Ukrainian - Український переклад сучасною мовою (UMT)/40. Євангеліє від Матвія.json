{
    "1": {
        "1": "Ось родовід Ісуса Христа, з роду Давида та Авраама.",
        "2": "Авраам був батьком Ісаака. Ісаак був батьком Якова. Яків був батьком Юди та його братів.",
        "3": "Юда був батьком Фареса та Зари, а матір’ю їхньою була Тамара. Фарес був батьком Есрома. Есром був батьком Арама.",
        "4": "Арам був батьком Аммінадава. Аммінадав був батьком Наасона. Наасон був батьком Салмона.",
        "5": "Салмон був батьком Воаза, а матір’ю його була Рахав. Воаз був батьком Йоведа, а матір’ю його була Рут. Йовед був батьком Єссея.",
        "6": "Єссей був батьком царя Давида. Давид був батьком Соломона, а його матір’ю була Урієва жінка.",
        "7": "Соломон був батьком Ровоама. Ровоам був батьком Авії. Авія був батьком Аси.",
        "8": "Аса був батьком Йосафата. Йосафат був батьком Йорама. Йорам був батьком Осії.",
        "9": "Осія був батьком Йоатама. Йоатам був батьком Агаза. Агаз був батьком Езекії.",
        "10": "Езекія був батьком Манасії. Манасія був батьком Амоса. Амос був батьком Йосії.",
        "11": "Йосія був батьком Єхонії та його братів. Це було за часів переселення ізраїльського народу до Вавилона.",
        "12": "Після переселення до Вавилона Єхонія був батьком Салатиїла, та Салатиїл був батьком Зерувавела.",
        "13": "Зерувавел був батьком Авіюда. Авіюд був батьком Еліакима. Еліаким був батьком Азора.",
        "14": "Азор був батьком Задока. Задок був батьком Ахима. Ахим був батьком Еліуда.",
        "15": "Еліуд був батьком Елеазара. Елеазар був батьком Маттана. Маттан був батьком Якова.",
        "16": "Яків був батьком Йосипа, чоловіка Марії, у якої народився Ісус, названий Христом.",
        "17": "Отже, всього було чотирнадцять поколінь від Авраама до Давида, чотирнадцять поколінь від Давида до переселення у Вавилон і чотирнадцять поколінь від переселення у Вавилон до народження Христа.",
        "18": "Ось як народився Ісус Христос: Марія, Його мати, була заручена з Йосипом. Ще до їхнього одруження виявилося, що вона вагітна від Святого Духа.",
        "19": "Йосип, її чоловік, був людиною порядною й праведною і не хотів її ославити, отже, він вирішив таємно розлучитися з нею.",
        "20": "Та коли він про це подумав, з’явився йому вві сні Ангел Господній і мовив: «Йосипе, сину Давидів, не бійся взяти шлюб з Марією, бо Дитина, Яка в ній зачата — від Духа Святого.",
        "21": "Марія народить Сина, і ти назвеш Його Ісусом, бо Він спасе людей від їхніх гріхів».",
        "22": "Все це сталося так, щоб могли збутися слова Господні, мовлені устами пророка:",
        "23": "«Слухайте! Діва незаймана завагітніє і народить Сина, і назвуть Його Еммануїлом», що означає «З нами Бог».",
        "24-25": "Прокинувшись, Йосип зробив те, що звелів йому Ангел Господній, і взяв Марію собі за жінку, але не знав він її, аж доки не народила вона Сина. І назвав він Його Ісусом."
    },
    "2": {
        "1": "Ісус народився в юдейському місті Віфлеємі за царювання Ірода. Згодом до Єрусалиму прийшли мудреці зі Сходу.",
        "2": "Вони спитали: «Де новонароджений Цар юдейський? Ми прагнемо знати, бо бачили Його зірку, коли вона зійшла. Ми прийшли поклонитися Йому».",
        "3": "Почувши про це, цар Ірод дуже стривожився, а разом з ним і всі мешканці Єрусалиму.",
        "4": "Він зібрав усіх головних священиків та книжників юдейських і запитав їх, де має народитися Христос.",
        "5": "Вони сказали йому: «У Віфлеємі, в Юдеї, бо ось що написано пророком:",
        "6": "„Ти, Віфлеєме, що в землі Юди, дуже важливе серед міст юдейських, бо з тебе вийде Правитель, Який буде пастирем народу Мого — Ізраїлю”».",
        "7": "Тоді Ірод покликав мудреців, щоб зустрітися таємно, і точно з’ясував у них, коли зійшла зірка.",
        "8": "Пославши їх до Віфлеєма, він звелів: «Ідіть і добре розпитайте про Дитя, а коли знайдете, то сповістіть мене, щоб я теж міг піти й поклонитися Йому».",
        "9": "Вони вислухали царя та й пішли, і зірка, схід якої вони бачили, йшла поперед них, доки не зупинилася над місцем, де була Дитина.",
        "10": "Коли мудреці побачили те, велика радість охопила їх.",
        "11": "Вони ввійшли до оселі й побачили Дитину з Марією, Його матір’ю. Вони впали долілиць перед Ним, щоб поклонитися Немовляті. Тоді, відкривши свої скарбниці, піднесли Йому дарунки: золото, ладан та мирро.",
        "12": "Оскільки Бог з’явився їм вві сні й попередив, щоб не поверталися до Ірода, вони рушили до своєї землі іншим шляхом.",
        "13": "Після того, як мудреці вирушили в путь, Ангел Господній з’явився Йосипу вві сні й сказав: «Вставай, візьми Дитину та Його матір і тікайте до Єгипту. Залишайтеся там, поки Я не скажу, що небезпека пройшла та можна повертатися, бо Ірод шукатиме Дитя, щоб убити Його».",
        "14": "Йосип встав, узяв Дитя та матір Його вночі та й пішов до Єгипту.",
        "15": "І він залишався там аж до смерті Іродової, щоб збулося сказане Богом, Який устами пророка провіщав: «Я покликав Свого Сина з Єгипту».",
        "16": "Коли Ірод побачив, що мудреці його обманули, то дуже розлютився й наказав повбивати у Віфлеємі та його околицях усіх дворічних і молодших за віком хлопчиків. (Визначивши вік з того, про що розповіли йому мудреці).",
        "17": "Тоді справдилося те, що було мовлено вустами пророка Єремії:",
        "18": "«В Рамі було чути звуки ридань та голосіння. То Рахиль плакала за дітьми своїми, незважаючи на втішання, бо не було вже дітей її на світі».",
        "19-20": "По смерті Ірода Ангел Господній з’явився Йосипу вві сні в Єгипті й мовив: «Вставай, візьми Дитя та Його матір і йди в землю Ізраїльську, бо вмерли ті, хто прагнув відняти життя Дитини».",
        "21": "І він встав й, взявши Хлопчика та Його матір, вирушив до землі Ізраїльської.",
        "22": "Однак почувши, що в Юдеї замість батька — Ірода, царює син його Архелай, Йосип побоявся йти туди. Однак, попереджений вві сні, він покинув Єгипет і подався до Ґалилейської землі.",
        "23": "Прибувши туди, він оселився у місті Назареті, аби збулося пророками сказане, що назвуть Його Назарянином."
    },
    "3": {
        "1": "То був час, коли прийшов Іоан Хреститель, який проповідував у пустелі юдейській.",
        "2": "Він казав: «Покайтеся, бо Царство Боже наближається».",
        "3": "То ж саме про нього провіщав пророк Ісая: «Голос лунає в пустелі: „Готуйте дорогу Господу, зробіть прямим шлях для Нього”».",
        "4": "Іоан носив вбрання з верблюжої вовни, підперезане шкіряним паском. Їжею його були сарана та дикий мед.",
        "5": "У той час люди приходили до нього з Єрусалиму, з усієї околиці Юдеї та з усієї землі навколо Йордану,",
        "6": "та хрестилися у нього в річці Йордан, сповідуючись у своїх гріхах.",
        "7": "Коли він побачив багато фарисеїв та саддукеїв, які прийшли хреститися, то сказав їм: «Виплодки зміїні! Хто попередив вас тікати від гніву Господнього, що наближається?",
        "8": "Хай ваші вчинки покажуть, що ви покаялися.",
        "9": "І не сподівайтеся, що досить буде сказати: „Авраам — наш батько”. Бо кажу вам, що Бог може навіть це каміння перетворити на дітей Авраамових!",
        "10": "Сокира вже занесена, і кожне дерево, що не дає добрих плодів, буде зрубане й кинуте у вогонь.",
        "11": "Я хрещу вас водою на покаяння, але ж незрівнянно Могутніший, ніж я, іде за мною: я не гідний навіть бути рабом, який схиляється, щоб зняти Його сандалії. Він хреститиме вас Духом Святим і вогнем.",
        "12": "Він очистить Свій тік і збере пшеницю до комори, а полову спалить у незгасному вогні».",
        "13": "У той час Ісус прийшов з Ґалилеї до ріки Йордан, щоб Іоан похрестив Його.",
        "14": "Та Іоан намагався відмовити Ісуса, кажучи: «Я сам повинен похреститися у Тебе, то чому ж Ти йдеш до мене?»",
        "15": "І відповів Ісус: «Нехай поки що буде так, бо належить нам виконувати все, що Господь велів». І тоді Іоан дозволив Йому похреститися.",
        "16": "То Ісус похрестився, і тільки-но піднявся Він із води, як небо розкрилося Йому. І побачив Він Духа Божого, який сходив на Нього в подобі голуба.",
        "17": "І голос пролунав з небес: «Це Син Мій улюблений, Який догодив Мені»."
    },
    "4": {
        "1": "Тоді ж Дух повів Ісуса до пустелі, щоб диявол Його спокушав.",
        "2": "Протягом сорока днів і ночей Ісус нічого не їв, та після цього Він був дуже голодним.",
        "3": "Тоді спокусник прийшов до Нього і сказав: «Якщо Ти Син Божий, то накажи цьому камінню перетворитися на хліб».",
        "4": "На те Ісус відповів йому: «У Святому Писанні сказано: „Не хлібом одним живе людина, а кожним словом, сказаним устами Божими”».",
        "5": "Після того диявол переніс Його до святого Єрусалиму, поставив на найвище місце храму",
        "6": "й сказав: «Якщо Ти Син Божий, кинься додолу, адже у Святому Писанні сказано: „Він накаже Ангелам Своїм берегти Тебе, і вони понесуть Тебе на руках, щоб не пошкодив Ти ноги Своєї об камінь”».",
        "7": "Ісус відповів йому: «Але у Святому Писанні також сказано: „Не спокушай Господа Бога свого!” »",
        "8": "Знову диявол узяв Його на дуже високу гору і показав усі царства світу, всю їхню розкіш.",
        "9": "І сказав він Ісусові: «Я дам Тобі все це, якщо впадеш долілиць і поклонишся мені».",
        "10": "На те Ісус відповів йому: «Відійди, сатано! У Святому Писанні сказано: „Поклоняйся Господу Богу своєму і служи лише Йому!”»",
        "11": "Тоді диявол залишив Ісуса, і Ангели прийшли й служили Йому.",
        "12": "Коли Ісус довідався, що Іоана ув’язнено, Він повернувся до Ґалилеї.",
        "13": "Проте Він не залишився в Назареті, а пішов і оселився в Капернаумі, що біля Ґалилейського озера у поселеннях Завулона й Нафталі.",
        "14": "Бо мусило справдитися пророцтво Ісаї:",
        "15": "«Земле Завулона та земле Нафталі, що знаходяться по дорозі до моря на захід від ріки Йордан! Ґалилеє неюдейська! Слухайте уважно!",
        "16": "Народ, що скніє в темряві, побачив величне світло, і на тих, хто живе в країні під тінню смерті, зійшло світло!»",
        "17": "Відтоді Ісус почав проповідувати, кажучи: «Покайтеся, бо Царство Боже вже близько!»",
        "18": "Йдучи повз Ґалилейське озеро, Ісус побачив двох братів: Симона, який звався Петром, та його брата Андрія, які закидали невід в озеро, бо були рибалками.",
        "19": "І сказав їм Ісус: «Ідіть услід за Мною, і Я зроблю вас ловцями не риби, а душ людських».",
        "20": "Вони одразу ж полишили свої сіті й подалися за Ним.",
        "21": "Потім Він пішов далі й побачив іще двох братів: Якова, сина Зеведеєвого, та Якового брата Іоана, які, сидячи зі своїм батьком Зеведеєм у човні, лагодили рибальські сіті. Ісус покликав і їх.",
        "22": "Вони одразу ж покинули човен батька свого й подалися за Ним.",
        "23": "Ісус обійшов усю Ґалилею, проповідуючи в синагогах і навчаючи про Царство Боже, зціляючи всі недуги та хвороби людські.",
        "24": "Чутка про Нього рознеслася по всій Сирії. До Нього приводили всіх хворих: тих, що страждали від хвороб та тяжких болів, а також біснуватих, хворих на епілепсію, немічних. І Ісус зціляв їх.",
        "25": "Великий натовп людей ішов за Ним із Ґалилеї, з Десятимістя, з Єрусалиму та з-за Йордану."
    },
    "5": {
        "1": "Коли Ісус побачив натовп, то зійшов на гору.",
        "2": "Сівши на землю, Він почав навчати людей, та учні теж оточили Його:",
        "3": "«Благословенні вбогі духом, бо Царство Боже належить їм.",
        "4": "Благословенні засмучені, бо Бог утішить їх.",
        "5": "Благословенні смиренні, бо вони успадкують землю, обіцяну Господом.",
        "6": "Благословенні голодні та спраглі до праведності, бо Бог задовольнить їхню потребу.",
        "7": "Благословенні милосердні, бо вони зазнають милосердя від Бога.",
        "8": "Благословенні чисті серцем, бо вони побачать Бога.",
        "9": "Благословенні миротворці, бо вони будуть названі дітьми Божими.",
        "10": "Благословенні переслідувані за праведність, бо їм належить Царство Небесне.",
        "11": "Благословенні ви, коли вас скривджують і переслідують і облудно зводять наклепи на вас тому, що ви Мої послідовники.",
        "12": "Радійте й веселіться, бо на вас чекає велика нагорода на небесах! Так люди переслідували і всіх пророків, які жили до вас».",
        "13": "«Ви — сіль землі, але коли сіль стає прісною і втрачає свій смак, як її знову солоною зробити? Вона стає ні на що непридатною. Хіба що викинути її геть, щоб топтали люди.",
        "14": "Ви — світло світу. Неможливо сховати міста, що стоїть на вершині гори.",
        "15": "Ніхто не ставить запалений світильник під перевернуту посудину, а на поставець, і він тоді світить усім у хаті.",
        "16": "Нехай світло ваше сяє людям, щоб вони бачили ваші добрі вчинки і прославляли Отця свого Небесного».",
        "17": "«Не думайте, що Я прийшов знищити вчення Закону Мойсея чи пророків. Я прийшов не знищити його, але виконати.",
        "18": "Істинно кажу вам, що скільки існуватимуть небо і земля, жодна рисочка хоч однієї з літер Закону не зникне, аж доки не здійсниться все.",
        "19": "Якщо хтось порушить хоча б одну з найменших заповідей і навчить людей цього, той стане найменшим у Царстві Божому. Якщо ж він підкориться й виконуватиме заповіді та вчитиме інших чинити так само, то стане великим у Царстві Небесному.",
        "20": "Кажу вам так, бо якщо ви не переважите законників та фарисеїв у виконанні того, чого вимагає Бог, то не ввійти вам до Царства Небесного».",
        "21": "«Ви чули, що сказано було нашим предкам: „Не вбивай”. Той, хто вб’є, відповість за це перед судом.",
        "22": "Але кажу Я вам: якщо хтось гнівається на ближнього свого — відповість перед судом. Якщо ж хто образить ближнього свого — відповість перед Верховним судом. А якщо хто скаже: „Ти дурень”, буде горіти в пекельному вогні.",
        "23-24": "Якщо ти несеш дар до вівтаря і там згадаєш, що брат твій має щось проти тебе, залиш дар свій. Перш піди примирися з братом, а тоді повернися й поклади на вівтар дарунок свій.",
        "25": "Примирися зі своїм недругом, доки ти з ним ідеш до суду, інакше він віддасть тебе до рук судді, а той — сторожі, щоб кинути тебе до в’язниці.",
        "26": "Істинно кажу: не вийти тобі звідти, доки не сплатиш усе, що заборгував до останнього грошу».",
        "27": "«Ви чули, що було сказано: „Не чини перелюбу”.",
        "28": "Та кажу Я вам, що кожен, хто дивиться на жінку з пожадливістю, той уже вчинив перелюб з нею у своєму серці.",
        "29": "Якщо праве око примушує тебе на гріх, вирви його та кинь геть, бо ліпше позбутися однієї частини тіла, ніж усе тіло кинути до пекла.",
        "30": "І якщо правиця веде тебе до гріха, одрубай її та кинь геть, бо ліпше позбутися однієї частини тіла, ніж усе тіло загубити у пеклі».",
        "31": "«І сказано: „Той, хто бере розлучення з жінкою своєю, має дати їй розвідного листа”.",
        "32": "Та кажу Я вам, що існує тільки єдина підстава для чоловіка розлучитися зі своєю дружиною: через її розпусту. Той, хто одружується з тією розлученою, сам грішить перелюбом».",
        "33": "«Ви чули також, що було наказано нашим предкам: „Не порушуй клятву, а дотримуйся клятви, даної Господу”.",
        "34": "Та кажу Я вам: не кляніться взагалі: ні небом, бо це — престол Божий,",
        "35": "ні Землею, бо це — підніжжя стіп Божих. Також, не кляніться ні Єрусалимом, бо це — місто великого Царя,",
        "36": "ні головою своєю, бо не зможете ви зробити жодної волосини ні білою, ані чорною.",
        "37": "Якщо ви хочете сказати: „Так”, то й кажіть: „Так”. Якщо ж: „Ні”, то й кажіть: „Ні”. Все, що поза цим — від лукавого».",
        "38": "«Ви чули, що сказано: „Око за око, зуб за зуб”.",
        "39": "Та кажу Я вам: Не чиніть опір злому чоловікові. Якщо хтось вдарить вас по правій щоці, то підставте йому і ліву.",
        "40": "Якщо хто схоче судитися з вами й забере вашу сорочку, то віддайте йому й плащ.",
        "41": "Якщо римський солдат примушуватиме вас пройти з ним один кілометр, йдіть з ним два.",
        "42": "Коли хтось у вас просить, то дайте йому, а хто хоче позичити, не відмовляйте».",
        "43": "«Ви чули, що сказано: „Люби ближнього свого і ненавидь ворога”.",
        "44-45": "Та кажу Я вам: „Любіть ворогів своїх, моліться за тих, хто переслідує вас, щоб ви могли стати дітьми вашого Отця Небесного. Він примушує сонце сходити для злих і добрих й посилає дощ на праведних і неправедних.",
        "46": "Бо якщо ви любите лише тих, хто любить вас, то яку винагороду ви матимете? Чи не так чинять збирачі податків?",
        "47": "Якщо ви вітаєте лише братів своїх, то що особливого в цьому? Чи не так чинять погани?",
        "48": "Тому будьте досконалими, такими, як Отець ваш Небесний”»."
    },
    "6": {
        "1": "«Остерігайтеся виконувати релігійні обов’язки на людях, щоб вони бачили вас, бо не матимете ви винагороди від вашого Отця Небесного.",
        "2": "Отож коли подаєте жебракові, не сурміть перед усіма, як це роблять лицеміри в синагогах та на вулицях, щоб хвалили їх люди. Істинно кажу вам: вони вже вповні мають винагороду.",
        "3-4": "Та коли ви подаєте жебраку милостиню, нехай ліва рука ваша не знає, що робить права, щоб таємне було ваше подаяння. Тоді Отець ваш Небесний, який бачить зроблене таємно, віддячить вам».",
        "5": "«І коли молитеся, не будьте як ті лицеміри, які люблять стояти й молитися в синагогах та на перехрестях, щоб люди їх бачили. Істинно кажу вам: вони вже вповні мають свою винагороду.",
        "6": "Та коли ви молитеся, йдіть до своєї кімнати, зачиніть двері й моліться Отцю своєму на самоті, а Отець ваш, Який бачить зроблене таємно, віддячить вам.",
        "7": "Коли молитеся, не кажіть зайвого, як ті погани, котрі вважають, ніби чим багатослівніші вони будуть, тим вірніше почує їх Господь.",
        "8": "Отже, не будьте подібні до них, бо Отець ваш знає, чого вам треба. Він знає те раніше, ніж ви попросите в Нього.",
        "9": "Тому моліться так: „Отче наш Небесний, хай святиться ім’я Твоє.",
        "10": "Нехай прийде Царство Твоє. Нехай буде воля Твоя, як на Землі, так і на Небі.",
        "11": "Дай нам наш хліб щоденний.",
        "12": "Прости гріхи наші, як ми прощаємо тим, хто завинив перед нами.",
        "13": "Не введи нас у спокусу, а спаси від лукавого, [бо царство, влада та слава належать Тобі повік. Амінь!]",
        "14": "Якщо ви прощаєте людям гріхи їхні, то Отець ваш Небесний також простить вам.",
        "15": "Та коли ви не прощаєте, то й Отець не простить вам гріхи ваші”».",
        "16": "«Коли ви поститеся, не прибирайте сумного вигляду, як лицеміри, які прикидаються, аби людям стало ясно, що вони постяться. Істинно кажу вам: вони вже сповна мають свою винагороду.",
        "17-18": "Коли ви поститеся, зачешіть своє волосся та вмийте обличчя своє, щоб люди не побачили, що ви поститеся, щоб побачив лише Отець ваш, Якого ніхто не бачить. І Той, Хто бачить таємне, віддячить за це».",
        "19": "«Не складайте собі скарбів на Землі, де міль та іржа знищать їх, де злодії можуть вдертися й викрасти їх.",
        "20": "Краще збирайте скарби для себе на Небі, де ні міль, ні іржа не понівечать їх, де злодії не вдеруться й не викрадуть їх.",
        "21": "Бо де багатство ваше, там і серце ваше буде.",
        "22": "Око — єдине джерело світла для тіла. Отже, якщо ви бачите людину, та бажаєте допомогти їй, то й усе тіло ваше буде наповнене світлом.",
        "23": "Але якщо ви дивитеся на людину егоїстично, то й усе тіло ваше буде в темряві. Якщо єдине світло, яке маєте ви — темрява, тож темрява та — є найгірша з усіх!»",
        "24": "«Ніхто не може служити двом господарям, бо зненавидить одного й полюбить іншого або буде відданий одному і зневажатиме іншого. Не можна водночас поклонятися Богові й грошам».",
        "25": "«Отже, кажу Я вам: не піклуйтеся про те, що їстимете й питимете, аби підтримати життя своє. Не турбуйтеся про одяг для тіла вашого. Напевне, життя є важливіше їжі, а тіло — одягу!",
        "26": "Погляньте на птахів: вони не сіють, не жнуть, не збирають зерна до комори, але ж Отець Ваш Небесний годує їх. Хіба ж ви не знаєте, люди, що ви значно важливіші за птахів?",
        "27": "Ніхто з вас не зможе хвилюванням своїм подовжити життя своє хоча б на годину?",
        "28": "Навіщо ви піклуєтеся про одяг? Погляньте, як ростуть дикі квіти: вони не працюють, не шиють одягу собі.",
        "29": "Та ж кажу вам, що й Соломон у розквіті слави своєї не вдягався у такі вишукані шати, як вони.",
        "30": "Якщо Бог одягає в таку розкіш траву польову, що сьогодні росте, а завтра потрапить у вогонь, то наскільки ж певніше одягне Він вас, о маловіри!",
        "31": "Тож не піклуйтеся й не питайте: „Що нам їсти?” або „Що нам пити?” або „У що нам вбратися?”",
        "32": "То лише погани увесь час дбають про таке, але ж Отець Ваш Небесний знає, чого ви потребуєте.",
        "33": "Натомість, дбайте насамперед про Царство Боже та робіть усе, що Господь від вас вимагає, й тоді усе інше Він неодмінно вам надасть.",
        "34": "Не піклуйтеся про день завтрашній, бо завтра будуть свої клопоти. Кожен день має досить своїх турбот»."
    },
    "7": {
        "1-2": "«Не судіть інших, бо судитиме вас Бог так, як ви судите інших. Всевишній відміряє вам стільки ж, скільки ви відміряли іншим.",
        "3": "Чому ви бачите порошинку в оці брата свого, але не помічаєте колоди у власному оці?",
        "4": "Як же ви можете звертатися до брата з такими словами: „Дозволь вийняти порошинку з ока твого”, коли маєте колоду у власному оці?",
        "5": "Лицеміри, спочатку витягніть колоду з власного ока, а тоді й побачите, як ліпше вийняти порошинку з братового ока.",
        "6": "Не давайте святого собакам, не кидайте свиням перлів своїх, бо свині потопчуть їх, а собаки повернуться й накинуться на вас».",
        "7": "«Просіть, і Бог дасть вам, шукайте і знайдете, стукайте і вам відчинять.",
        "8": "Бо кожен, хто просить, — отримає, хто шукає, — знайде, а двері завжди відчиняться тим, хто стукає.",
        "9": "Чи є такий батько, який дасть сину камінь, коли той проситиме хліба?",
        "10": "Якщо ж син риби проситиме, то чи дасть йому батько гадюку? Ніколи!",
        "11": "Отже, коли ви, лихі й недобрі люди, знаєте, як зробити добрий дарунок дітям своїм, то наскільки ж вірніше те, що Отець Небесний обдарує усіх, хто просить!»",
        "12": "«Поводьтеся з іншими так, як ви б хотіли, щоб інші поводилися з вами. У цьому є розуміння Закону Мойсеєвого і вчення пророків».",
        "13": "«Вхід до життя істинного лежить тільки через вузькі ворота. Кажу вам це, бо просторими є ті ворота і широкою є та дорога, що ведуть до загибелі. Багато людей ідуть цим шляхом.",
        "14": "Які ж вузькі ворота і тісна дорога, що ведуть до істинного життя! І як мало людей, котрі цей шлях знаходять!»",
        "15": "«Стережіться лжепророків, які приходять замасковані в овечу шкіру, а насправді є вовками лютими.",
        "16": "Ви їх впізнаєте по їхніх вчинках: бо не буде добрих вчинків від злої людини, саме як не буває винограду на терновому кущі або фіґ в будяках.",
        "17": "Добре дерево дає добрі плоди, а погане — погані.",
        "18": "Не буває доброго дерева, що приносило б погані плоди, як не буває й поганого дерева, що приносило б добрі плоди.",
        "19": "Кожне дерево, що не дає добрих плодів, зрубують і кидають у вогонь.",
        "20": "Отже, лжепророків цих впізнаєте по їхніх вчинках».",
        "21": "«Не кожен, хто каже до Мене: „Господи, Ти — Господь мій”, — увійде до Царства Боже, а той лише, хто виконує волю Отця Мого Небесного.",
        "22": "Багато хто промовить до Мене того останнього Дня: „Ти — Господь наш! Хіба не віщували ми ім’ям Твоїм? Хіба ж ми не виганяли демонів, та не творили чудеса іменем Твоїм?”",
        "23": "Тоді Я відкрито скажу їм: „Я ніколи не знав вас. Ідіть геть від Мене, ви, хто живе неправедно!”»",
        "24": "«Отже, кожен, хто слухає слова Мої й виконує їх, подібний до мудрого чоловіка, який звів будинок свій на камені.",
        "25": "І коли пішов дощ, і настала повінь, й знявся вітер і вдарив по будівлі, той дім не впав, бо був збудований на камені.",
        "26": "Проте кожен, хто слухає слова Мої, але не виконує їх, подібний до нерозсудливого чоловіка, який звів будинок свій на піску.",
        "27": "І коли пішов дощ, і настала повінь, й знявся вітер і вдарив по будівлі, той дім повалився зі страшним гуркотом».",
        "28-29": "Коли Ісус скінчив говорити, то натовп був вражений Його наукою, оскільки Він навчав їх як людина, яка має владу, а не як їхні книжники."
    },
    "8": {
        "1": "Коли Ісус зійшов з гори, великий натовп сунув за Ним.",
        "2": "Там був прокажений, який підійшов до Ісуса і, впавши долілиць перед Ним, благав: «Господи, якщо на те воля Твоя, Ти можеш зцілити мене».",
        "3": "Тоді Ісус простягнув руку, торкнувся прокаженого й сказав: «Моя воля! Зцілися!» Тієї ж миті проказа зійшла з нього і він очистився від хвороби.",
        "4": "Тоді Ісус наказав йому: «Дивися ж, нікому не кажи про це. Краще піди й покажися священику, та принеси пожертву за своє очищення, як наказував Мойсей. Це й буде свідченням твого одужання».",
        "5-6": "Коли Ісус знов прийшов до Капернаума, до Нього підійшов римський сотник і, благаючи про допомогу, мовив: «Мій слуга лежить удома немічний, страждаючи від непосильного болю».",
        "7": "Тоді Ісус пообіцяв йому: «Я прийду, щоб зцілити його».",
        "8": "У відповідь сотник сказав: «Господи! Я недостойний, щоб Ти заходив до моєї оселі, але лише накажи, й слуга мій одужає.",
        "9": "Я знаю це, бо я сам людина підвладна, та маю солдатів, підвладних мені. Коли я кажу одному з них: „Йди геть!” — то він іде. Кажу іншому: „Йди сюди!” — і він приходить. Скажу слузі своєму: „Зроби це!” — і він виконує».",
        "10": "Почувши це, Ісус був дуже вражений й сказав тим людям, котрі слідували за Ним: «Істинно кажу вам, такої великої віри Я ні в кого не зустрічав — навіть у людей Ізраїлю.",
        "11": "Кажу вам більше того: багато хто прийдуть зі сходу та заходу й будуть їсти разом з Авраамом, Ісааком та Яковом у Царстві Божому.",
        "12": "Справжні ж спадкоємці Царства будуть вигнані геть у темряву, де буде плач людський та скрегіт зубів від болю».",
        "13": "По тому Ісус мовив до сотника: «Йди собі! Твій слуга одужає і станеться це так, як ти у те повірив». І слуга сотника відразу ж одужав.",
        "14": "Коли Ісус прийшов до хати Петра, то побачив його тещу, яка лежала в лихоманці.",
        "15": "І торкнувся Він її руки, й лихоманка залишила жінку. Та підвелася й почала прислуговувати Йому.",
        "16-17": "Коли настав вечір, до Нього привели багатьох одержимих нечистим, й Ісус вигнав злих духів словом, та зцілив усіх хворих, щоб збулося сказане через пророка Ісаю: «Він забрав усі наші хвороби й поніс наші недуги».",
        "18": "Побачивши натовп, Ісус наказав Своїм учням переплисти на інший берег озера.",
        "19": "Тоді один із законників, підійшовши до Нього, мовив: «Учителю, я піду за Тобою, хоч куди б Ти йшов».",
        "20": "Ісус відповів на те: «Лисиці мають нори, а птахи небесні — гнізда, але Син Людський не має місця, де Він зможе відпочити».",
        "21": "Інший учень сказав Йому: «Господи, дозволь мені спершу піти та поховати мого батька».",
        "22": "Однак Ісус відповів: «Йди за Мною, нехай мертві самі ховають своїх померлих».",
        "23": "Ісус сів у човен, а за Ним й усі Його учні.",
        "24": "Після того, як вони відпливли від берега, налетів штормовий вітер, та такий дужий, що хвилі почали заливати човен, але Ісус спав.",
        "25": "Тоді учні розбудили Його й кажуть: «Господи! Порятуй нас, ми гинемо!»",
        "26": "Ісус сказав їм: «Чого ви злякалися, маловіри?» Тоді Він встав і наказав вітру й хвилям вгамуватися, і на озері запала тиша.",
        "27": "Всі учні були здивовані й спитали: «Хто ж це Такий, що навіть вітер й води підкоряються Йому?»",
        "28": "Коли Ісус переплив на протилежний берег озера до землі Ґадаринської, двоє одержимих нечистими духами вийшли до Нього з-за гробниць. Вони були такі люті, що ніхто не наважувався ходити тією дорогою.",
        "29": "Вони кричали: «Що Тобі треба від нас, Сину Божий? Чи прийшов Ти сюди, щоб мучити нас іще до призначеного часу?»",
        "30": "Неподалік паслося велике стадо свиней.",
        "31": "І демони почали благати Його: «Якщо Ти маєш намір вигнати нас із цих людей, то пошли нас у свиней, аби ми могли вселитися в них».",
        "32": "Ісус їм відповів: «Ідіть!» Тож демони повиходили з людей і вселилися в свиней. Тоді все стадо кинулося з крутого берега в озеро й потонуло.",
        "33": "Коли свинопаси, які доглядали за стадом, побачили, що сталося, то побігли геть і розповіли про все по місту й околицях, а особливо про те, що сталося з біснуватими.",
        "34": "Тоді все місто, налякане, вийшло назустріч і, побачивши Ісуса, всі почали благати Його залишити їхню землю."
    },
    "9": {
        "1": "Ісус знову сів у човен і, перепливши озеро, повернувся назад до Свого міста.",
        "2": "І принесли люди до Нього паралізованого чоловіка, який лежав у ліжку. Побачивши, як сильно вони вірують, Ісус мовив до немічного: «Сину Мій, гріхи твої прощені».",
        "3": "Деякі книжники почули, що сказав Ісус, та почали говорити поміж собою: «Він зневажає Бога Своїми словами!»",
        "4": "Оскільки Ісус знав думки їхні, то сказав їм: «Чому такі недобрі думки в серцях ваших?",
        "5": "Що легше сказати: „Твої гріхи прощені!” чи „Вставай і ходи?”",
        "6": "Але Я доведу вам, що Син Людський має владу на землі прощати гріхи». І мовив Він до паралізованого: «Вставай, бери постіль свою і йди додому!»",
        "7": "Вставши, немічний подався додому.",
        "8": "Коли люди побачили це, то вони були приголомшені, і почали хвалити Бога за те, що Господь дав Людині таку силу.",
        "9": "Коли Ісус ішов звідти, то побачив чоловіка на ім’я Матвій, який сидів у будці, збираючи податки. Ісус сказав йому: «Слідуй за Мною!» Тож Матвій встав і вирушив за Ним.",
        "10": "І сталося так, що коли Ісус їв у домі Матвія, багато збирачів податків та грішників прийшло, і посідали вони за стіл разом з Ісусом і Його учнями.",
        "11": "Побачивши те, фарисеї почали питати Ісусових учнів: «Чому ваш Учитель їсть за одним столом зі збирачами податків та грішниками?»",
        "12": "Почувши це, Ісус сказав їм: «Не здоровим потрібен лікар, а хворим.",
        "13": "Отож ідіть і поміркуйте, що означають ці слова: „Я хочу милосердя, а не пожертв”, бо Я прийшов, щоб покликати не праведників, а грішників до покаяння».",
        "14": "Тоді учні Іоана підійшли до Ісуса й запитали Його: «Чому ми й фарисеї часто постимося, а Твої учні — ні?»",
        "15": "Ісус відповів на те: «Чи бачили ви колись, щоб друзі нареченого постилися на весіллі, поки молодий ще з ними? Та прийде час, коли молодий залишить їх, тоді вони й засумують і почнуть поститися.",
        "16": "До старої одежі не пришивають латки з неусадженої тканини, бо вона збіжиться й відірветься від старої тканини і діра буде ще більшою.",
        "17": "Ніхто не наливає молоде вино в старі міхи, бо вони розірвуться, тож вино розіллється, а міхи зіпсуються. Навпаки, для нового вина потрібні нові міхи, щоб зберегти і одне і друге».",
        "18": "Поки Ісус усе це казав, до Нього прийшов голова синагоги, і впавши долілиць, мовив: «Щойно померла моя донька, прийди та торкнутися рукою Своєю до неї, щоб вона ожила».",
        "19": "Тоді Ісус встав і рушив за ним разом зі Своїми учнями.",
        "20": "У натовпі, що йшов за ними, була жінка, яка вже дванадцять років страждала від кровотечі. Вона підійшла до Ісуса ззаду й торкнулася краю Його плаща.",
        "21": "Вона зробила так, бо сказала собі: «Якщо я торкнуся Його одягу, то одужаю».",
        "22": "Озирнувшись, Ісус побачив її і сказав: «Будь щаслива, дочко! Віра твоя зцілила тебе!» І жінка одразу одужала.",
        "23-24": "Коли Ісус прийшов до оселі Яїра, Він побачив музиків, які грали похоронні мелодії, та приголомшених людей. Ісус сказав: «Вийдіть! Вона не померла, а просто спить». Почувши це, люди почали насміхатися з Нього.",
        "25": "Коли ж їх прогнали, Ісус увійшов до кімнати, взяв за руку дівчинку, й вона встала.",
        "26": "Чутки про це розійшлися по всій тій країні.",
        "27": "Коли Ісус подався звідти, двоє сліпців ішли слідом за Ним і кричали: «Сину Давидів, змилуйся над нами!»",
        "28": "І коли Він увійшов у дім, сліпці наблизилися до Нього. Тоді Ісус мовив до них: «Чи вірите ви в те, що Я знову зможу зробити вас зрячими?» Ті відповіли: «Так, Господи».",
        "29": "Ісус торкнувся їхніх очей і сказав: «Оскільки вірите, що Я зможу зробити вас зрячими, то ж так тому і бути».",
        "30": "І зір повернувся до них. Та Ісус суворо застеріг їх, кажучи: «Нехай же ніхто про це не дізнається».",
        "31": "Але коли вони пішли, то рознесли чутку про це по всіх усюдах.",
        "32": "В той час, коли вони виходили, до Ісуса привели німого чоловіка, одержимого нечистим духом.",
        "33": "Тільки-но Ісус вигнав біса з нього, як німий почав говорити. Люди в натовпі здивувалися, мовивши: «Нічого подібного ще не траплялося в Ізраїлі».",
        "34": "Та фарисеї казали: «Він виганяє нечистих владою володаря демонів!»",
        "35": "Ісус ходив усіма містами та селами, навчаючи в синагогах, проповідуючи Євангелію про Царство Боже, виліковуючи всі хвороби та недуги.",
        "36": "Коли Він бачив натовпи людей, співчуття до них проймало Його, бо були вони знесилені й безпорадні, наче вівці без пастуха.",
        "37": "Тоді Ісус сказав Своїм учням: «Жнива великі, та мало робітників.",
        "38": "Отже, моліться Господу, власникові врожаю, щоб послав робітників на Свої жнива»."
    },
    "10": {
        "1": "Ісус покликав дванадцять апостолів, Своїх учнів, і наділив їх владою виганяти нечистих духів та зціляти від різних недугів та хвороб.",
        "2": "Ось імена дванадцятьох апостолів: Симон (який звався також Петром), його брат Андрій, брати Яків і Іоан, сини Зеведеєви,",
        "3": "Пилип, Варфоломій, Хома, збирач податків Матвій, Яків, син Алфія, Тадей,",
        "4": "Симон Зилот, Юда Іскаріот, котрий пізніше зрадив Ісуса.",
        "5-6": "Ісус вирядив цих дванадцятьох і наказав їм: «Не ходіть до поганських земель, ані до самарійського міста, а йдіть до народу ізраїльського — заблудлих овець.",
        "7": "Йдіть і проповідуйте, кажучи: „Царство Боже наближається”.",
        "8": "Лікуйте хворих, воскрешайте мертвих, зціляйте прокажених, виганяйте нечистих духів. Ви одержуєте цю владу даром, то й допомагайте іншим даром.",
        "9-10": "Не беріть з собою ні золота, ні срібла, ні міді, ні запасної одежини чи сандалів, ані палиці. Кажу вам так, бо робітнику буде дано все, що він потребує.",
        "11": "І як зайдете до міста чи села, то знайдіть там достойного чоловіка й лишайтеся в нього, доки не залишите те місто.",
        "12": "Входячи в дім, привітайте його словами: „Мир дому цьому!”",
        "13": "Якщо мешканці того дому гостинно привітають вас, тоді він достойний вашого миру. Якщо ж ні, то нехай ваш мир повернеться до вас.",
        "14": "А якщо десь вас не приймуть або не слухатимуть вашого слова, то залишіть те місто й обтрусіть порох з ніг ваших.",
        "15": "Істинно кажу вам, що навіть людям Содома і Ґоморри легше поведеться Судного Дня, ніж тому негостинному місту».",
        "16": "«Знайте ж, що Я посилаю вас, як отих ягнят до вовчої зграї. Тож будьте мудрими, мов змії, та невинними, мов голуби.",
        "17": "Стережіться людей, бо вони віддадуть вас до суду й битимуть батогами у синагогах.",
        "18": "Вас приведуть на суд правителів та царів за те, що ви Мої учні. Це дасть вам можливість свідчити про Мене перед ними та поганами.",
        "19": "Коли ж вас заарештують, не турбуйтеся про те, що і як казати, бо на той час ви матимете що сказати.",
        "20": "Пам’ятайте, що то не ви говоритимете, а Дух Отця вашого промовлятиме вашими устами.",
        "21": "Брат видасть брата на смерть, а батьки віддадуть дітей своїх. Діти повстануть проти батьків своїх і віддадуть їх на смерть.",
        "22": "І ненавидітимуть вас усі за те, що ви йшли за Мною, але той, хто витерпить усе до кінця, врятується.",
        "23": "Коли вас переслідуватимуть в одному місті, то тікайте до іншого. Істинно кажу вам: ви ще не встигнете обійти всіх міст ізраїльських, як прийде Син Людський.",
        "24": "Учень — не важливіший за вчителя свого, а слуга — за свого господаря.",
        "25": "Учневі потрібно радіти, коли його сприймають як вчителя, а слузі — як пана його. Якщо люди називають Мене, голову родини, Вельзевулом, то наскільки певніше є те, що вони ображатимуть і вас, і домашніх ваших!»",
        "26": "«Тож не бійтеся людей. Немає нічого прихованого, що не відкриється, і нічого таємного, що не стане відомим.",
        "27": "Те, що Я кажу вам у пітьмі, кажіть при світлі, а що кажу вам пошепки, проголошуйте, щоб усі почули.",
        "28": "Більше не бійтеся тих, хто може вбити тіло, бо вони не можуть вбити душу вашу. Краще бійтеся Бога, Який може знищити і душу й тіло в пеклі.",
        "29": "Чи не за гріш продається пара горобців? А жоден з них не помре без відома Отця вашого!",
        "30": "Господь навіть знає скільки волосся на головах ваших!",
        "31": "То ж не бійтеся — ви значно важливіші, ніж зграя горобців!»",
        "32": "«Кожного, хто визнає Мене перед людьми, Я також визнаю перед Отцем Моїм Небесним.",
        "33": "Якщо ж хтось зречеться Мене перед людьми, того і Я зречусь перед Отцем Небесним».",
        "34": "«Не думайте, що Я прийшов, щоб принести мир на землю. Не мир Я приніс, а меч.",
        "35": "Я прийшов, аби підняти сина проти батька, дочку проти матері, а невістку проти свекрухи.",
        "36": "Ворогами людини стануть її домашні.",
        "37": "Той, хто любить батька чи матір, сина чи дочку свою більше, ніж Мене, не гідний Мене.",
        "38": "Хто не бере й не несе хреста страждання свого і не йде за Мною, той не гідний Мене.",
        "39": "Хто намагатиметься врятувати своє життя, загубить його, але ж хто віддасть життя за Мене, той здобуде життя істинне».",
        "40": "«Хто приймає вас, той приймає Мене, а хто приймає Мене, той приймає й Того, Хто послав Мене.",
        "41": "Хто приймає пророка тому, що то пророк — той одержить винагороду пророчу, а хто приймає праведного чоловіка тому, що то праведний, одержить винагороду праведного.",
        "42": "Кожний, хто допоможе чим-небудь одному з цих найменших учнів Моїх, хоч би напоївши його прохолодною водою, бо то Мій учень, істинно кажу вам — той неодмінно одержить винагороду свою»."
    },
    "11": {
        "1": "Після того, як коли Ісус закінчив навчати дванадцятьох учнів Своїх, то подався проповідувати Боже Вчення по інших містах Ґалилеї.",
        "2-3": "Іоан Хреститель, який знаходився на той час у в’язниці, почувши про діяння Христа, послав своїх учнів запитати в Нього: «Ти і є Той, Хто мав прийти, чи ми мусимо чекати на когось іншого?»",
        "4-5": "І мовив їм Ісус у відповідь: «Ідіть і перекажіть Іоанові все те, що ви почули й побачили: сліпі прозрівають, каліки починають ходити, прокажені зціляються, до глухих повертається слух, мертві воскресають, а вбогим проповідується Добра Звістка.",
        "6": "Блаженний той, хто може щиро прийняти Мене».",
        "7": "Коли Іоанові посланці пішли, Ісус почав говорити присутнім про Іоана: «На що ви ходили дивитися в пустелі? На очерет, що вітер гойдає?",
        "8": "Насправді, кого ви очікували побачити? Чоловіка у вишуканому вбранні? Звичайно ж ні! Ті, хто носять пишні шати, знаходяться у царських палацах.",
        "9": "Ну, то ж кого ви хотіли побачити? Пророка? Істинно кажу вам: Іоан — значно більше, ніж пророк!",
        "10": "Це саме про Нього сказано у Святому Писанні: „Послухай! Я виряджаю посланця Мого поперед Тебе. Він приготує Тобі дорогу”.",
        "11": "Істинно кажу вам: серед усіх людей, народжених на світі, не було ще ніколи більшого за Іоана Хрестителя, але найменший у Царстві Божому — все ж більший за нього.",
        "12": "З того часу, як прийшов Іоан Хреститель, і дотепер Царство Небесне страждає від шалених нападів, та лихі люди намагаються здобути його силоміць.",
        "13": "До приходу Іоана, всі пророки й Закон Мойсеїв провіщали про це.",
        "14": "Якщо ви віруєте у те, про що говорили Закон і пророки, то Іоан — і є Іллєю, про чиє пришестя пророкувалося.",
        "15": "Той, хто має вуха, нехай почує!",
        "16-17": "З ким можна порівняти це покоління людей? Вони, немов діти, які сидять на базарі й гукають один до одного: „Ми грали для вас на сопілці, але ж ви не танцювали. Ми співали вам жалісних пісень, та ви не сумували”.",
        "18": "Чому Я все це говорю? Тому, що коли прийшов Іоан Хреститель, який не їв як інші й не пив вина, вони казали: „Він одержимий нечистим”.",
        "19": "Коли ж прийшов Син Людський, Який їсть як інші і п’є вино, вони кажуть: „Погляньте на Нього! Він ненажера та п’яниця! Він друг збирачів податків та грішників!” Та мудрість виявляється у справах».",
        "20": "І почав Ісус докоряти жителям тих міст, де було здійснено найбільше з Його чудес, бо вони не розкаялися у своїх гріхах й продовжували грішити.",
        "21": "Ісус сказав: «Горе тобі, Хоразине! Горе тобі, Вефсаїдо! Кажу так, бо якби ті численні дива, що сталися тут, трапилися у Тирі чи Сидоні, то їхні мешканці давно б вже розкаялися, одягли волосяниці й посипали голови попелом.",
        "22": "Але Я кажу вам: Судного Дня Тиру й Сидону буде легше, ніж вам!",
        "23": "А ти, Капернауме, чи будеш ти піднесений до небес? Ні, ти зійдеш у пекло! Кажу так, бо якби в Содомі здійснилися такі дива, які сталися тут, те місто існувало б дотепер!",
        "24": "Але Я кажу тобі, що Судного Дня легше буде землі Содомській, ніж тобі».",
        "25": "І далі Ісус промовив: «Славлю Тебе, Отче, Господи Неба й Землі, бо Ти приховав це від мудрих і розумних, а відкрив простим.",
        "26": "Так, Отче, це сталося, бо дійсно, на це була воля Твоя.",
        "27": "Все, що Я знаю, було передано Мені Отцем Моїм. Ніхто не знає Сина, крім Отця, і Отця — крім Сина. Тільки ті, хто були обрані Сином, взнають про Отця.",
        "28": "Всі втомлені та обтяжені, приходьте до Мене, і Я дам вам відпочинок.",
        "29": "Візьміть Моє вчення і навчайтеся в Мене, бо Я — лагідний й покірливий, і ви знайдете відпочинок душам своїм.",
        "30": "Бо вчення, що Я даю вам — легке, і тягар, що кладу на ваші плечі — неважкий»."
    },
    "12": {
        "1": "Тоді ж, одного суботнього дня, Ісус проходив пшеничним полем. Його учні зголодніли й почали зривати пшеничні колоски та їсти зерно.",
        "2": "Побачивши це, фарисеї сказали Йому: «Поглянь, чому вони збирають зерно? Хіба Закон Мойсеїв не забороняє робити це в суботу?»",
        "3": "Тоді Ісус запитав їх: «Хіба не читали ви, що зробив Давид, коли він і його супутники зголодніли?",
        "4": "Вони ввійшли до дому Божого і з’їли священні хліби, що були наготовані Богові, хоч ті підношення, за Законом, ніхто не міг їсти, крім священиків.",
        "5": "Та хіба не читали ви у Законі Мойсеєвому про те, як у суботу священики в храмі порушують закон про суботу і провини не мають?",
        "6": "Але кажу Я вам, тут щось величніше, ніж храм.",
        "7-8": "Якби ви розуміли, що означають слова Святого Писання: „Я хочу милосердя, а не пожертв ”, — то не судили б невинних, бо Син Людський — Господь і над суботою».",
        "9": "Тоді Ісус пішов звідти до синагоги.",
        "10": "Там був чоловік з усохлою рукою. Деякі з євреїв уважно пильнували за Ісусом, аби мати підставу звинуватити Його в тому, що Він порушує Закон. Тож вони спитали Ісуса: «Чи дозволено Законом Мойсеєвим зціляти в суботу?»",
        "11": "Та Він відповів їм: «Кожний з вас витягне вівцю з ями, якщо вона впаде туди в суботу.",
        "12": "А людина — значно важливіша за вівцю. Отже, Закон Мойсеїв дозволяє робити добро в суботу».",
        "13": "Тоді Ісус сказав сухорукому: «Простягни руку свою!» І той простягнув її, і вона стала знову здоровою, як і друга.",
        "14": "Тоді фарисеї пішли геть й почали змовлятися проти Ісуса, щоб знайти спосіб погубити Його.",
        "15": "Довідавшись про наміри фарисеїв, Ісус подався звідти геть. І великий натовп ішов слідом, та Він зцілював усіх недужих.",
        "16": "Але ж Він попередив їх, щоб не розголошували, хто Він такий.",
        "17": "Це сталося, щоб збулося сказане пророком Ісаєю:",
        "18": "«Ось Мій слуга, Якого Я обрав; Мій улюблений, Якого вподобав. Я вкладу в Нього Дух Свій, і Він проголосить справедливість народам.",
        "19": "Він не буде сперечатися або кричати, і ніхто не чутиме Його голосу на вулицях.",
        "20": "Він не зламає навіть тріснутої очеретини, не загасить тліючої свічки, аж доки не зробить так, щоб справедливість перемогла.",
        "21": "І всі народи покладатимуть на Нього надії».",
        "22": "Опісля люди привели до Ісуса німого й сліпого чоловіка, одержимого нечистим духом, і Він зцілив його. Той прозрів і почав говорити.",
        "23": "Люди в натовпі здивувалися, мовивши: «Чи Він не Син Давидів?»",
        "24": "Почувши це, фарисеї сказали: «Він виганяє нечистих не інакше, як владою Вельзевула, володаря демонів!»",
        "25": "Знаючи їхні думки, Ісус мовив: «Кожне царство, поділене міжусобною ворожнечею, гине; ніякі місто чи родина, де немає миру й злагоди, не виживуть.",
        "26": "І якщо сатана виганяє сатану, то він виступає супроти самого себе. То яким же чином його царство може встояти?",
        "27": "І якщо це правда, що Я виганяю бісів силою Вельзевула, то чиєю силою виганяють їх ваші послідовники? Тому вони й будуть суддями вашими!",
        "28": "З іншого боку, якщо Я виганяю нечистих силою Духа Божого, то це є доказом того, що Царство Боже вже прийшло до вас.",
        "29": "Ясна річ, ніхто не зможете вдертися до хати дужого чоловіка й пограбувати його майно, якщо спершу не зв’язати господаря.",
        "30": "Хто не зі Мною, той проти Мене, хто не допомагає Мені збирати, той розкидає.",
        "31": "Тому кажу Я вам, чоловік може отримати прощення всіх своїх гріхів та блюзнірств, що він мовить проти Бога, але той, хто поганить ім’я Духа Святого, не матиме прощення.",
        "32": "Якщо хтось скаже слово проти Сина Людського, то це можна простити, та якщо хтось поганить ім’я Духа Святого, то цього ніколи простити не можна — ні зараз, ні у майбутньому».",
        "33": "«Треба мати добре дерево, щоб були добрі плоди. Та якщо у вас погане дерево, то й плоди будуть поганими, бо дерево впізнають по його плодах.",
        "34": "Ви — виплодки зміїні! Як можете ви говорити добрі речі, самі лишаючись злими? Бо з уст людських злітає те, чим переповнене серце.",
        "35": "Добра людина винесе добро зі скарбниць свого серця, а людина зла винесе зло з глибин свого серця.",
        "36": "Але кажу Я вам, що в Судний День люди муситимуть відповісти за кожне необачно сказане слово.",
        "37": "За словами своїми будете виправдані й за словами своїми будете засуджені».",
        "38": "Тоді деякі книжники й фарисеї мовили до Ісуса: «Вчителю, ми хочемо побачити знамення від Тебе».",
        "39": "Але Він відповів їм: «Лише лихе та невірне покоління шукає знамення, та ніякого знамення не буде здійснено, аби їм щось довести, крім знамення пророка Йони.",
        "40": "Бо так само, як Йона перебував у череві морської потвори три дні й три ночі, так і Син Людський перебуватиме в могилі три дні й три ночі.",
        "41": "В Судний День люди Ниневії встануть проти людей, які живуть сьогодні, і визнають їх винними, бо вони, ниневійці, розкаялися у відповідь на Йонине повчання. А тут є Хтось величніший за Йону.",
        "42": "В Судний День цариця Півдня стане проти людей цього покоління й засудить їх, бо вона сама прийшла здалеку, щоб послухати мудрості Соломонової. А тут є Хтось величніший ніж Соломон!»",
        "43": "«Коли нечистий дух виходить із людини, він блукає пустелями, шукаючи спочинку, та не знаходить його.",
        "44": "І тоді каже: „Я повернуся до своєї домівки, що полишив”. Отже, він повертається і знаходить місце своє порожнім, виметеним і прибраним.",
        "45": "Тоді він іде й приводить сімох інших духів, іще гірших за себе. Вони всі заходять і живуть там, тож тій людині стає ще гірше, ніж було спершу. Це ж саме станеться з поганими людьми, які живуть тепер».",
        "46": "Поки Ісус отак промовляв, Його мати й брати прийшли і зупинилися надворі, бажаючи з Ним говорити.",
        "47": "Хтось сказав Ісусу: «Поглянь! Он мати й брати Твої чекають зовні і бажають поговорити з Тобою».",
        "48": "У відповідь Ісус сказав: «Хто є Моєю матір’ю і братами Моїми?»",
        "49": "Тоді Він простяг руку до Своїх учнів, кажучи: «Ось вони: Моя мати і брати Мої!",
        "50": "Хто виконує волю Мого Отця Небесного, той і є Моїм істинним братом, сестрою і матір’ю!»"
    },
    "13": {
        "1": "Того ж дня Ісус вийшов з дому й сів на березі озера.",
        "2": "Навколо Нього зібрався величезний натовп, тому Він увійшов у човен і сів там, а люди залишилися на березі.",
        "3": "Він багато чого навчав їх, розмовляючи притчами. Він сказав: «Вийшов селянин і заходився сіяти.",
        "4": "Коли він розкидав зерно, то деяке впало край дороги; налетіли птахи і склювали його.",
        "5": "Інші зерна впали на кам’янистий ґрунт, де землі було мало. Вони швидко проросли, оскільки лежали неглибоко,",
        "6": "та коли зійшло сонце, то обпекло паростки, і вони засохли, бо не мали глибокого коріння.",
        "7": "Інші зерна впали серед теренів, що вигналися й задушили паростки.",
        "8": "Ще інше зерно впало на добру землю й проросло, і вродило у сто, шістдесят, та тридцятеро разів більше від посіяного.",
        "9": "Той, хто має вуха, нехай почує!»",
        "10": "Ісусові учні підійшли до Нього й запитали: «Чому Ти притчами розмовляєш з людьми?»",
        "11": "У відповідь Ісус мовив до них: «Тільки вам дано знати таємниці Царства Божого, а їм — не дано.",
        "12": "Адже хто має розуміння, тому додасться ще більше, й він матиме надмірно, а хто не має, в того відніметься і той дріб’язок, що йому належить.",
        "13": "Я говорю до них притчами, бо вони, дивлячись, не бачать, а слухаючи, не чують і не розуміють.",
        "14": "В цих людях справджується пророцтво Ісаї: „Ви, люди, будете слухати і почуєте, але не зрозумієте, будете дивитися й побачите, але не зрозумієте, що бачили.",
        "15": "Бо серце людей цих зачерствіло, майже зовсім не чують їх вуха, позаплющували вони очі свої. Інакше вони могли б побачити очима своїми, почути вухами своїми, зрозуміти серцем, і повернутися до Мене, тоді б Я їх зцілив”.",
        "16": "Блаженні очі ваші, бо вони бачать, а вуха — бо чують.",
        "17": "Істинно кажу вам: чимало пророків і праведників хотіли б побачити те, що ви бачите, але не бачили, хотіли б почути те, що ви чуєте, але не почули».",
        "18": "«Послухайте пояснення притчі про сіяча.",
        "19": "Ось що означає зерно, що впало при дорозі. До кожного, хто чує Слово про Царство Боже та не розуміє його, приходить лукавий і віднімає посіяне у нього в серці.",
        "20": "Інші люди, як зерна, що впали у кам’янистий ґрунт: коли вони чують Слово, то одразу й з радістю сприймають його.",
        "21": "Але вони не мають міцного коріння, і їх вистачає ненадовго. Коли починаються гоніння чи переслідування через Слово, вони швидко зрікаються своєї віри.",
        "22": "Зерно, що впало серед теренів — це ті, хто чують Слово, але щоденні турботи та спокуса багатства душать Слово, і воно не дає плодів.",
        "23": "А зерно, що впало на добру землю — це ті, хто чують і розуміють Слово. Вони приносять щедрий врожай: у сто, шістдесят і тридцятеро разів більший від посіяного».",
        "24": "І розповів Ісус їм іншу притчу: «Царство Боже подібне до людини, яка посіяла добре зерно на своєму полі.",
        "25": "Та коли всі спали, прийшов ворог, посіяв бур’ян серед пшениці та й пішов собі.",
        "26": "Коли посіяне виросло й викинуло колосся, бур’ян також виріс.",
        "27": "Слуги господаря прийшли до нього й питають: „Пане, ти посіяв добре зерно. То чому ж бур’ян виріс серед поля?”",
        "28": "Тоді він їм відповів: „Це ворог зробив”. Слуги кажуть йому: „Може, ми підемо й виполемо бур’ян?”",
        "29": "„Ні, — відповідає хазяїн, — бо ви при тому вирвете і пшеницю.",
        "30": "Нехай ростуть разом аж до жнив”. Тоді я скажу женцям: „Збирайте спершу бур’ян та зв’язуйте його в снопи, щоб спалити, а пшеницю складайте до клуні”».",
        "31": "Ісус розповів їм іще одну притчу: «Царство Боже подібне до гірчичного зернятка, яке чоловік посадив на своєму полі.",
        "32": "Воно є найменшою зерниною, але коли воно пускає паросток і виростає, то стає найбільшою рослиною серед усієї городини, неначе дерево — з такими розлогими гілками, що навіть птахи можуть гніздитися в її вітті».",
        "33": "Ще одну притчу розповів Ісус: «Царство Небесне подібне до дрібки дріжджів, які жінка змішує з трьома мірками борошна і залишає так, поки все тісто зійде».",
        "34-35": "Ісус про все говорив притчами до людей. Не було нічого, про що б Він мовив, не використовуючи притчі, щоб могло збутися сказане устами пророка: «Я говоритиму притчами і відкрию таємне, що було приховане із дня створення світу».",
        "36": "Тоді Ісус відпустив натовп і пішов додому. Підійшли учні до Нього й попросили: «Поясни нам притчу про бур’ян у полі».",
        "37": "І промовив Він у відповідь: «Той, хто сіє добре зерно, — то Син Людський.",
        "38": "Поле — то світ. Добре зерно — то сини Царства Божого. Бур’ян — то сини лукавого.",
        "39": "Ворог, що посіяв його — диявол. Жнива — то кінець світу. Женці — то Ангели.",
        "40": "Отже, як збирають бур’ян і спалюють його у вогні, так буде і при кінці світу.",
        "41-42": "Син Людський пошле Своїх Ангелів, і вони зберуть з Його Царства всіх, хто примушує людей грішити, й тих, хто чинить зло, і повкидають їх до вогняної печі, і буде чутне там волання людське і скрегіт зубів від болю.",
        "43": "Тоді праведники, мов сонце, засяють у Царстві Отця Свого. Хто має вуха, нехай слухає».",
        "44": "«Царство Боже подібне до скарбу, схованого у полі. Чоловік знайшов його і знову заховав. І він був такий щасливий, що пішов та й продав усе, що мав, аби придбати собі те поле.",
        "45": "Царство Небесне також нагадує купця, який розшукує гарні перли.",
        "46": "Коли він побачив дуже цінну перлину, то пішов і продав усе, що мав, і придбав її.",
        "47": "Царство Боже також подібне до закинутого в озеро невода, до якого потрапило багато різної риби.",
        "48": "Коли він заповнився, рибалки витягли його на берег, сіли й відібрали велику рибу до кошиків своїх, а малу повикидали.",
        "49-50": "Так буде й при кінці світу. Ангели прийдуть, відділять негідних від праведників і повкидають лихих до вогняної печі. І буде чути там плач людський і скрегіт зубів від болю».",
        "51": "Тоді Ісус запитав Своїх учнів: «Чи розумієте ви все це?» Вони відповіли Йому: «Так, розуміємо».",
        "52": "І мовив Він: «Тому кожен законник, який дізнався про Царство Небесне, отримав нове знання. Він подібний до того господаря, який дістає з комори як старі, так і нові речі».",
        "53-54": "Коли Ісус скінчив розповідати притчі, то вирушив звідти. Прийшовши до Свого рідного міста, Він навчав людей в синагозі, і всі дивувалися: «Звідки цей Чоловік володіє такою мудрістю та силою, що дива такі підвладні рукам Його?",
        "55": "Хіба ж Він не син тесляра? Чи ж не матір Його Марією звати, а братів — Яковом, Йосипом, Симоном і Юдою?",
        "56": "Чи не Його сестри ось тут серед нас? То звідки ж у Нього сила робити все це?»",
        "57": "Земляки не бажали сприймати Його, але Ісус мовив до них: «Немає пророка без пошани, хіба що в його рідному місті або ж у своєму домі».",
        "58": "І через їхню невіру Він не робив там багато чудес."
    },
    "14": {
        "1": "На той час до царя Ірода, правителя Ґалилеї, дійшла чутка про Ісуса.",
        "2": "Він сказав своїм слугам: «Я вважаю, що цей Чоловік й насправді є Іоаном Хрестителем, який повстав із мертвих і тому має таку чудодійну силу».",
        "3": "Іще раніше Ірод схопив Іоана, закував його в кайдани й кинув до в’язниці. І зробив він це, щоб задовольнити Іродіаду, яка була дружиною Іродового брата Пилипа, але пізніше Ірод узяв з нею шлюб.",
        "4-5": "Іоан попереджав Ірода: «Не годиться тобі жити з Іродіадою». Але ж Ірод не слухався Іоана, й хотів убити його, однак боявся людей, бо народ вважав Іоана пророком.",
        "6-7": "Та коли настав день народження Ірода, дочка Іродіади танцювала перед ним і гостями та так догодила йому, що він пообіцяв виконати будь-яке її бажання.",
        "8": "Мати навчила її сказати: «Подай мені голову Іоана Хрестителя на тарілці».",
        "9": "Цар дуже засмутився, але вже дав обіцянку в присутності своїх гостей, які сиділи за столом, тож наказав виконати прохання дівчини.",
        "10": "Він послав людей до в’язниці, щоб ті стяли голову Іоанові.",
        "11": "Голову Іоана принесли на тарілці й віддали дівчині, а та віднесла її своїй матері.",
        "12": "Почувши про це, прийшли учні Іоанові, забрали тіло його й поховали. Потім вони пішли до Ісуса й розповіли про все, що сталося.",
        "13": "Довідавшись про смерть Іоана, Ісус поплив на човні до безлюдного місця, щоб побути на самоті. Та коли люди дізналися, де Він, то послідували за Ним зі своїх міст.",
        "14": "Коли Ісус вийшов із човна на берег і побачив великий натовп, то був сповнений жалю до цих людей і зцілив хворих, яких вони привели з собою.",
        "15": "Наближався вечір. Ісусові учні прийшли до Нього й сказали: «Це місце безлюдне, і вже досить пізно. Відпусти людей, щоб вони змогли піти по селах і придбати собі якоїсь їжі».",
        "16": "Та Ісус відповів апостолам: «Їм не треба йти звідси. Ви нагодуйте їх!»",
        "17": "Учні тоді Йому кажуть: «У нас нічого немає, крім п’яти хлібин та двох рибин».",
        "18": "І мовив Ісус: «Приведіть усіх до Мене».",
        "19": "Ісус звелів людям посідати на траву, тоді узяв п’ять хлібин й дві рибини, підвівши очі до неба, возніс хвалу Богові за їжу. Він розломив хліби і роздав їх Своїм учням, а вони роздали народу.",
        "20": "Всі поїли й наїлися, а потім учні ще зібрали дванадцять кошиків із залишками їжі.",
        "21": "А тих, хто їли, було близько п’яти тисяч чоловіків, не рахуючи жінок та дітей.",
        "22": "Одразу ж після цього Ісус звелів Своїм учням сісти в човен і плисти на інший берег озера, а Сам залишився, щоб відпустити людей.",
        "23": "Відпустивши народ, Він пішов на гору помолитися. Коли ж настав вечір, Ісус залишався там на самоті.",
        "24": "Човен відплив уже досить далеко від берега, і хвилі кидали його з боку на бік, бо вітер був зустрічний.",
        "25": "Десь між третьою та шостою ранку Ісус пішов до Своїх учнів, ступаючи по воді.",
        "26": "Коли учні побачили, що Ісус іде по воді, то жахнулись і з переляку закричали: «Це привід!»",
        "27": "Тієї ж миті Ісус мовив до них: «Заспокойтеся! Це Я! Не бійтеся!»",
        "28": "На те Петро Йому сказав: «Господи, якщо це Ти, звели мені підійти до Тебе по воді».",
        "29": "І сказав Ісус: «Іди!» Петро вийшов із човна, і пішов по воді, підійшовши до Ісуса.",
        "30": "Раптом відчувши сильний вітер, Петро злякався, почав тонути і закричав: «Господи, спаси мене!»",
        "31": "Ісус одразу ж простягнув до нього руку, схопив його, мовивши: «Маловіре, чого ти засумнівався?»",
        "32": "А коли вони разом сіли в човен, то вітер вщух.",
        "33": "Усі, хто був у човні, вклонилися Ісусові, мовивши: «Ти — істинно Син Божий!»",
        "34": "Перетнувши озеро, Ісус та Його учні прибули до землі Ґеннісаретської.",
        "35-36": "Коли мешканці Ґенісарета впізнали Ісуса, вони рознесли звістку про Його прихід по всіх околицях. І привели до Нього всіх хворих, благаючи дозволити їм хоча б торкнутися краю Його одягу. І кожен, хто торкався, той одужував."
    },
    "15": {
        "1": "Дехто з фарисеїв та законників прийшли до Ісуса з Єрусалиму й запитали Його:",
        "2": "«Чому Твої учні не дотримуються звичаїв наших предків і вживають їжу, не помивши руки?»",
        "3": "У відповідь Він сказав: «А чому ви порушуєте Закон Божий заради своїх звичаїв?",
        "4": "Адже заповів Господь: „Шануйте своїх батька й матір”. А також: „Хто злословить на батька чи матір, тому смерть має бути”.",
        "5-6": "Але ви навчаєте людей, що коли хтось скаже своїм батькові й матері: „Все, чим я можу вам допомогти, я віддам Богові”, — то такий чоловік уже може не шанувати батьків своєю допомогою. Через цей ваш звичай, який ви самі встановили, ви відкидаєте заповідь Господню.",
        "7-8": "Правий був пророк Ісая, коли пророчив про вас, лицемірів: „Ці люди шанують Мене на словах, та їхні серця далеко від Мене.",
        "9": "Пошана їхня до Мене — даремна, бо вчення їхнє — то закони, придумані людьми”».",
        "10": "Покликавши людей до Себе, Ісус сказав їм: «Слухайте мене і розумійте!",
        "11": "Не те оскверняє людину, що потрапляє до рота, а те, що виходить з рота, — ось що оскверняє її!»",
        "12": "Тоді два учні підійшли до Ісуса й кажуть: «Чи зрозумів Ти, що фарисеї образилися на те, що Ти сказав?»",
        "13-14": "І відповів Ісус: «Кожна рослина, що не була посаджена Моїм Отцем Небесним, буде вирвана, то ж нехай собі йдуть. Вони сліпці й поводирі сліпців. Та коли сліпий веде сліпого, то обидва впадуть до ями».",
        "15": "На те Петро сказав Йому: «Поясни нам значення притчі про те, що оскверняє людину».",
        "16": "Ісус мовив: «То ви ще й досі не зрозуміли?",
        "17": "Невже ви не знаєте, що все, що потрапляє людині до рота, йде у шлунок, а потім з тіла до відхожого місця?",
        "18": "А що виходить з уст, те йде від серця, а саме це й оскверняє людину.",
        "19": "Кажу Я це, бо від серця йде все зло: лихі думки, вбивства, перелюби, розпуста, крадіжки, лихослів’я та наклепи.",
        "20": "Ось що оскверняє людину. А їсти, не помивши руки, — це не осквернить її».",
        "21": "Ісус пішов звідти й подався до земель Тира та Сидона.",
        "22": "І прийшла до Нього одна з місцевих жінок, ханаанка, й почала голосити: «Змилуйся наді мною, Господи, Сину Давидів! У мене дочка біснувата, дуже страждає».",
        "23": "Та Ісус нічого їй не відповів. Тоді учні підійшли до Нього й почали просити: «Прожени її! Вона весь час іде за нами й кричить!»",
        "24": "У відповідь Він мовив: «Я посланий лише до заблудлих овець народу ізраїльського».",
        "25": "Тоді вона підійшла до Ісуса, вклонилася і сказала: «Господи, поможи мені!»",
        "26": "І сказав Ісус: «Не годиться забирати хліб у дітей і давати його собакам».",
        "27": "Тоді вона каже: «Це правда, Господи, але навіть собаки їдять ті крихти, що падають зі столу їхнього хазяїна».",
        "28": "На те Ісус відповів: «Жінко, твоя віра велика! Нехай буде те, чого ти бажаєш!» І тієї ж миті її дочка зцілилася.",
        "29": "Пішовши звідти, Ісус повернувся на берег Ґалилейського озера, вийшов на пагорб і сів там.",
        "30": "Багато людей підходило до Нього, приводячи з собою кривих, сліпих, калік, глухонімих та інших хворих. Вони клали їх на землю до Його ніг, а Він зціляв усіх.",
        "31": "Люди дивувалися, побачивши, що глухонімі розмовляють, каліки стають здорові, криві ходять, а сліпі бачать. І всі прославляли Бога Ізраїлевого.",
        "32": "Ісус покликав Своїх учнів і сказав їм: «Мене обирає жаль до цих людей, бо вони зі Мною вже три дні й тепер не мають що їсти. Я не хочу відпускати їх голодними, бо вони можуть заслабнути по дорозі до дому».",
        "33": "Тоді учні спитали Його: «Де ж нам узяти достатньо хліба у цьому віддаленому місці, аби нагодувати стільки людей?»",
        "34": "Ісус запитав їх: «Скільки у вас є хлібин?» Ті відповіли: «Сім хлібин і кілька невеликих рибин».",
        "35": "Ісус звелів людям посідати на землю.",
        "36": "Тоді Він узяв хліб і рибу, віддав Богу подяку за їжу, розломив хліб й почав роздавати його Своїм учням, аби ті нагодували народ.",
        "37": "Усі люди їли, поки не наїлися, а опісля учні зібрали сім кошиків, повних залишків їжі.",
        "38": "І було тих, хто їли, чотири тисячі чоловіків, не рахуючи жінок та дітей.",
        "39": "Тоді Ісус відпустив людей, а Сам сів у човен й поплив до землі Маґаданської."
    },
    "16": {
        "1": "Фарисеї та саддукеї підійшли до Ісуса, та, бажаючи випробувати Його, попросили здійснити їм диво, як знамення від Господа.",
        "2": "У відповідь Він мовив: «Коли сонце сідає, ви кажете: „Буде гарна погода, бо небо на заході червоне”.",
        "3": "Коли сонце сходить вранці, ви кажете: „Сьогодні буде непогода, бо небо червоне й похмуре”. Ви вмієте розпізнавати вигляд неба, та не вмієте розпізнавати знамення часу.",
        "4": "Тільки лихе та невірне покоління шукає знамення, та ніякого знамення не буде здійснено, аби їм щось довести, крім знамення пророка Йони». Тоді Ісус покинув їх і пішов геть.",
        "5": "Його Ісуса переправилися на інший берег озера, але забули взяти з собою хліб.",
        "6": "Тоді Він сказав їм: «Глядіть, остерігайтеся закваски фарисейської та саддукейської».",
        "7": "Учні почали обговорювати це між собою, міркуючи: «Можливо, Він це сказав, бо ми забули взяти з собою хліб».",
        "8": "Знаючи, про що вони говорять, Ісус спитав: «Маловіри, навіщо ви говорите один одному, що ви не взяли з собою хліба?",
        "9": "Невже й досі ви нічого не зрозуміли й не пам’ятаєте ті п’ять хлібин, що нагодували п’ять тисяч їдців, і скільки кошиків із залишками ви зібрали?",
        "10": "Чи не пам’ятаєте ви сім хлібин, що нагодували чотири тисячі чоловік, і скільки кошиків ви наповнили рештками?",
        "11": "І як ви не розумієте, що не про хліб Я з вами говорив? Я казав, щоб ви остерігалися закваски фарисейської та саддукейської».",
        "12": "Тільки тоді учні зрозуміли, що Ісус застерігав їх не від хлібної закваски, а від вчення фарисейського та саддукейського.",
        "13": "Коли Ісус прийшов до землі Кесарії Пилипової, то запитав Своїх учнів: «Що кажуть люди — хто Я?»",
        "14": "Тоді вони відповіли: «Одні кажуть, що Ти — Іоан Хреститель, інші — Ілля, а дехто вважає, що Ти — Єремія або один із пророків».",
        "15": "Тоді Ісус мовив учням Своїм: «А ви як думаєте, хто Я такий?»",
        "16": "І відповів Йому Симон (якому Ісус дав ім’я Петро): «Ти — Христос, Син Бога Живого».",
        "17": "Ісус тоді йому відповів: «Благословенний ти, Симоне, сину Йони, бо не люди тобі відкрили це, а Мій Отець Небесний.",
        "18": "Я також кажу тобі, що ти — Петро, й на цьому камені Я побудую Свою церкву, і сили смерті не переможуть її.",
        "19": "Я дам тобі ключі від Царства Божого і те, що ти засудиш на землі, буде осуджене на небі, і що буде прощене тобою на землі, на то буде й Господнє прощення».",
        "20": "Тоді Він суворо застеріг Своїх учнів нікому не казати, що Він Христос.",
        "21": "Відтоді Ісус почав розкривати Своїм учням, що Йому необхідно піти до Єрусалиму, і що Він має дуже страждати від рук старійшин, головних священиків та законників. Він пояснив їм також, що Його мусять вбити, але на третій день Він воскресне.",
        "22": "Тоді Петро відвів Ісуса вбік і почав картати Його: «Господи, не дай Бог! Це не повинно трапитися з Тобою!»",
        "23": "Ісус обернувся до Петра і мовив: «Відступись від Мене, сатано! Ти — перешкода Мені, бо не про Боже ти думаєш, а про людське».",
        "24": "Тоді Ісус сказав Своїм учням: «Якщо хтось бажає йти за Мною, він мусить зректися себе, узяти на себе хрест свій і рушати за Мною.",
        "25": "Той, хто прагне врятувати життя своє, загубить його, але ж хто віддасть життя за Мене, врятує його.",
        "26": "Яка користь людині від того, що вона здобуде весь світ, але занапастить душу свою? Бо що може людина віддати, щоб викупити свою душу? Нічого!",
        "27": "Син Людський прийде у славі Отця Свого зі Своїми Ангелами. І тоді Він віддячить кожному за його діла.",
        "28": "Істинно кажу вам: дехто з присутніх тут не спізнають смерті, доки не побачать Сина Людського, Який йтиме в Царстві Своєму»."
    },
    "17": {
        "1": "Шість днів по тому Ісус узяв Петра, Якова та його брата Іоана й вирушив з ними трьома на високу гору, щоб побути там з ними на самоті.",
        "2": "І там Ісус преобразився в них на очах: Його обличчя засяяло, мов сонце, а вбрання стало сліпучо білим.",
        "3": "Тоді раптом Мойсей та Ілля явилися їм і почали розмовляти з Ісусом.",
        "4": "І, звернувшись до Христа, Петро сказав: «Господи, як добре, що ми тут! Якщо Ти хочеш, я поставлю тут три намети: один для Тебе, один для Мойсея, і один для Іллі».",
        "5": "Та поки Петро так промовляв, ясна хмара огорнула їх тінню, і з неї почувся голос: «Це Мій Улюблений Син. Слухайтеся Його!»",
        "6": "Почувши це, учні Ісуса так злякалися, що впали долілиць.",
        "7": "Тоді Він підійшов і торкнувся їх, сказавши: «Вставайте і не бійтеся!»",
        "8": "Та підвівши очі, учні не побачили там нікого, крім Ісуса.",
        "9": "Коли вони сходили з гори, Ісус наказав їм: «Не кажіть нікому про те, що бачили, аж доки Син Людський не воскресне з мертвих».",
        "10": "По тому Його учні спитали: «Чому книжники стверджують, ніби першим мусить прийти Ілля?»",
        "11": "На те Ісус їм відповів: «Це так, Ілля мусить першим прийти і все впорядкувати.",
        "12": "Та Я кажу вам, що Ілля вже прийшов, але люди не впізнали його і вчинили з ним усе те погане, що хотіли. Син Людський так само має страждати від них».",
        "13": "Тоді Його учні зрозуміли, що Він каже про Іоана Хрестителя.",
        "14-15": "Наступного дня, Ісус та Його учні повернулися до народу, та один чоловік, підійшовши до Нього, впав перед Ним на коліна і мовив: «Господи, змилуйся над сином моїм! Він хворий на епілепсію, дуже страждає і часто кидається в огонь або воду.",
        "16": "Я привів його до учнів Твоїх, але вони не змогли зцілити його».",
        "17": "І мовив Ісус у відповідь: «О невірний і заблудлий роде! Скільки ж ще часу Мені бути з вами? Скільки Мені вас терпіти? Приведіть хлопчика до Мене!»",
        "18": "Ісус заговорив суворо до демона й наказав вийти з хлопця, той вийшов, і хлопець тут же зцілився.",
        "19": "Учні Ісуса підійшли до Нього, коли Він був на самоті, й запитали: «Чому ми не змогли вигнати нечистого?»",
        "20": "Та Він відповів їм, мовивши: «Тому що у вас мало віри. Істинно кажу вам: якби ваша віра була завбільшки з гірчичне зернятко, ви могли б звеліти цій горі: „Пересунься звідси туди”, — і вона б пересунулася. Тоді для вас нічого б не було неможливого».",
        "21": "[«Цей рід (злий дух) можна вигнати лише молитвою і постом»].",
        "22-23": "Коли вони всі разом прийшли до Ґалилеї, Ісус мовив: «Сина Людського буде віддано до рук людей, які вб’ють Його, але на третій день Він воскресне з мертвих». Почувши це, учні Його дуже зажурилися.",
        "24": "Коли Ісус і Його учні прибули в Капернаум, до Петра підійшли збирачі храмового податку й запитали: «Чи сплачує твій Учитель дводрахмовий податок на храм?»",
        "25": "Той відповів: «Так», — і ввійшов до хати. Перш, ніж Петро встиг щось мовити, Ісус запитав його: «Як на твою думку, Симоне, з кого беруть данину й податок царі — зі своїх дітей чи з чужих?»",
        "26": "Петро відповів: «Вони збирають з чужих». Ісус тоді йому: «Отже, їхні діти вільні від податку.",
        "27": "Та щоб їх не дратувати, піди до озера й закинь вудку. Розкрий рота рибині, яку першу зловиш, і знайдеш там чотиридрахмову монету. Візьми її та й віддай за Мене й за себе»."
    },
    "18": {
        "1": "Саме тоді учні підійшли до Ісуса і спитали: «Хто є найвеличнішим у Царстві Божому?»",
        "2-3": "Тоді Він покликав до Себе дитину, поставив перед ними й мовив: «Істинно кажу вам, поки ви не змінитесь і не станете мов діти серцем своїм, то ніколи не ввійдете до Царства Небесного.",
        "4": "Отже, хто буде покірливим, подібно до цієї малої дитини, той стане найвеличнішим у Царстві Небеснім.",
        "5": "Хто приймає таку малу дитину в ім’я Моє, той приймає і Мене».",
        "6": "«Та якщо хтось введе в гріх одного з малих оцих, які вірують в Мене, то краще було б для нього, щоб почепили йому на шию жорно і втопили в глибокому морі.",
        "7": "Горе світу цьому від каменів спотикання, бо вони завжди існуватимуть, та горе тому, через кого вони з’являються.",
        "8": "Якщо рука твоя чи нога примушує тебе на гріх, відітни її і викинь геть. Краще ввійти у вічне життя калікою, ніж мати обидві руки та ноги, та потрапити у пекло незгасне.",
        "9": "Якщо твоє око спричиняє спотикання, виколи його та викинь геть, бо краще ввійти у вічне життя з одним оком, ніж, маючи обидва, бути кинутим до пекельного вогню».",
        "10": "«Глядіть, не ставтеся зверхньо до жодного з цих малих дітей, бо кажу Я вам, що їхні Ангели-охоронці на Небі завжди перебувають із Батьком Моїм Небесним.",
        "11": "[Бо Син Людський прийшов, щоб врятувати загублених].",
        "12": "Як ви думаєте, коли хтось із вас має сто овець, і одна з них заблукає, то чи не залишить він оті дев’яносто дев’ять на схилі гори й чи не піде шукати її?",
        "13": "Істинно кажу вам: коли він знайде її, то буде їй радий більше, ніж тим дев’яноста дев’ятьом, що не заблукали.",
        "14": "Так само й Отець ваш Небесний не хоче, щоб хтось із малих отих дітей заблукав».",
        "15": "«Якщо брат твій має гріх проти тебе, іди й покажи йому помилку наодинці. Якщо він тебе послухає, то ти повернув собі брата.",
        "16": "Якщо ж ні, то візьми ще одного або двох свідків із собою, щоб кожне зауваження було підтверджене устами ще двох або трьох свідків.",
        "17": "Якщо ж він відмовиться вислухати, розкажи про все церкві. Якщо ж він і церкву не послухає, то стався до нього як до безбожника чи збирача податків.",
        "18": "Істинно кажу вам: коли ви судитиме на землі, те буде судом Божим, а коли ви обіцятиме прощення тут на землі, то буде прощення від Господа.",
        "19-20": "І ще істинно кажу вам: якщо двоє з вас тут на землі погодяться про щось і молитимуться про це, хоч би що то було, воно буде здійснене для них Отцем Моїм Небесним. Бо там, де двоє чи троє збираються разом в ім’я Моє, Я теж буду серед них».",
        "21": "Тоді Петро підійшов до Ісуса й сказав: «Господи, скільки разів я маю прощати свого брата, коли він грішить проти мене, може, сім разів?»",
        "22": "Ісус йому відповів: «Кажу тобі, що не лише сім разів. Ти мусиш прощати його навіть коли він согрішить проти тебе сімдесят сім разів!",
        "23": "Отже, Царство Небесне подібне до царя, який вирішив упорядкувати рахунки зі своїми слугами.",
        "24": "І як тільки він почав це робити, привели до нього боржника, який був винен десять тисяч талантів.",
        "25": "Оскільки той не мав, чим сплатити борг, цар наказав продати його разом з жінкою, дітьми та майном, що той мав, аби повернути гроші.",
        "26": "Тоді слуга впав на коліна і почав благати: „Зажди трохи і, клянуся, я поверну все!”",
        "27": "І змилосердився цар, простив той борг і відпустив його.",
        "28": "Коли слуга пішов, то знайшов одного зі своїх побратимів, який був винен йому сто динарів, схопив того за горло і сказав: „Поверни все, що винен мені!”",
        "29": "Той упав на коліна й почав благати: „Зажди трохи, і я поверну все!”",
        "30": "Але перший слуга відмовив, пішов і кинув його за грати на весь час, аж доки не сплатить борг.",
        "31": "Коли інші слуги побачили, що сталося, то дуже обурились і пішли розповіли про все хазяїну.",
        "32": "Цар покликав того слугу й мовив до нього: „Ти — негідний рабе! Я простив тобі весь твій борг, бо ти благав мене!",
        "33": "То хіба ти не мусив так само виявити милосердя до свого побратима, як я це зробив?”",
        "34": "І, розгнівавшись, він звелів покарати слугу і тримати у в’язниці, аж доки той не сплатить усе вповні.",
        "35": "Ось як Мій Отець Небесний учинить з вами, якщо кожен з вас від усього серця не простить брата чи сестру свою»."
    },
    "19": {
        "1": "Скінчивши Свою розповідь, Ісус покинув Ґалилею і попрямував до землі юдейської по той бік Йордану.",
        "2": "Та великий натовп ішов слідом за Ним, і Він зціляв усіх недужих.",
        "3": "Підійшли до Ісуса кілька фарисеїв і, випробовуючи, запитали Його: «Чи дозволено чоловікові розлучитися з дружиною своєю байдуже з якої причини?»",
        "4-5": "Ісус відповів: «Хіба не читали ви у Святому Писанні, що від самого початку створення світу Господь „створив людей чоловіком і жінкою”». І мовив Господь: «Чоловік покине батька й матір своїх, з’єднається з дружиною своєю, і стануть вони єдиною людиною.",
        "6": "Отже, більше не буде їх двоє, а буде одна плоть, і нехай ніхто не роз’єднає тих, кого Бог з’єднав разом».",
        "7": "Вони запитали: «Чому ж тоді Мойсей заповів, що чоловік може розлучитися з жінкою, давши їй розвідного листа?»",
        "8": "Ісус на те відповів: «Мойсей дозволив вам розлучатися з жінкою через упертість сердець ваших, а спочатку цього не було.",
        "9": "Кажу вам, що якщо чоловік розлучається зі своєю дружиною не через її розпусту й одружується з іншою жінкою, то він чинить перелюб».",
        "10": "Тоді Його учні мовили до Нього: «Якщо такі справи, то й зовсім не варто одружуватися».",
        "11": "На те Ісус відповів: «Не кожен може сприйняти це вчення, а лише ті, кому було Богом дано.",
        "12": "Бувають такі чоловіки, які народилися скопцями, а ще бувають такі, яких люди зробили скопцями, та є ще й такі, котрі вирішили не одружуватися заради Царства Божого. Той, хто може сприйняти це вчення, нехай сприймає його!»",
        "13": "Тоді люди привели до Ісуса малих дітей, аби Він, поклавши на них руки, благословив їх і помолився за них. Коли Його учні побачили це, вони почали дорікати їм.",
        "14": "Ісус сказав: «Пустіть дітей до Мене і не зупиняйте їх, бо Царство Небесне належить таким, як вони».",
        "15": "Ісус поклав на дітей руки, і благословивши їх, пішов звідти.",
        "16": "Один чоловік підійшов до Ісуса і запитав Його: «Вчителю, що доброго мушу я зробити, аби успадкувати вічне життя?»",
        "17": "На те Ісус мовив: «Чому ти Мене питаєш, що є добре? Ніхто не є добрим, крім Самого Бога. Але, якщо хочеш мати вічне життя, виконуй заповіді».",
        "18-19": "Тоді чоловік спитав: «Які заповіді?» На те Ісус відповів: «Не вбивай, не чини перелюбу, не кради, не бреши, шануй батька й матір своїх, люби ближнього свого, як себе самого».",
        "20": "І мовив чоловік до Нього: «Я завжди виконував усі ці заповіді. Чого мені ще бракує?»",
        "21": "Тоді Ісус мовив: «Якщо хочеш бути досконалим, іди й продай все, що маєш, а що вторгуєш, роздай бідним, й матимеш ти багатство на Небі. Тоді приходь і слідуй за Мною».",
        "22": "Та коли чоловік це почув, то глибоко засмутився, бо був він дуже багатий.",
        "23": "Ісус звернувся до Своїх учнів: «Істинно кажу вам: тяжко буде багатому ввійти в Царство Боже!",
        "24": "Ще кажу вам: легше верблюдові пройти крізь голчане вушко, ніж багатому ввійти в Царство Боже».",
        "25": "Почувши це, учні Ісуса дуже здивувалися й запитали Його: «То хто ж тоді може бути спасенний?»",
        "26": "Подивившись на них, Ісус відповів: «Це неможливо для людей, але не для Бога, бо для Нього немає нічого неможливого».",
        "27": "Тоді Петро промовив до Нього: «Поглянь! Ми залишили все й пішли за Тобою! То що ми с того матимемо?»",
        "28": "Тоді Ісус сказав: «Істинно кажу вам: коли настане новий світ, Син Людський зійде на престол слави Своєї, і ви, хто за Мною йшли, також сидітимете на дванадцятьох престолах, щоб судити дванадцять племен ізраїльських.",
        "29": "Кожний, хто залишив хату свою, братів, сестер, батька, матір, дітей або господарство своє заради імені Мого, одержить у сто разів більше, ніж залишив, а також успадкує вічне життя.",
        "30": "Багато з тих, хто сьогодні перші, стануть останніми, а останні — першими»."
    },
    "20": {
        "1": "«Царство Боже подібне до господаря, який рано-вранці вийшов, щоб найняти робітників на свій виноградник.",
        "2": "Домовившись про платню (по динару за день), він відіслав робітників до винограднику.",
        "3": "Годині о дев’ятій ранку господар вийшов з дому і, проходячи повз ринок, помітив кількох чоловіків, які стояли без діла.",
        "4": "Хазяїн сказав їм: „Ви також ідіть працювати до мого винограднику, і платня буде по справедливості”.",
        "5": "І ті пішли. Він ще й ще раз виходив з дому — десь опівдні, а потім о третій годині дня, — і робив так само.",
        "6": "О п’ятій пополудні господар знову вийшов і пішов туди. Побачивши кількох чоловіків, спитав їх: „Чому ви стоїте тут цілий день без діла?”",
        "7": "Вони йому відповіли: „Бо ніхто нас не найняв”. Він їм каже: „Ви також ідіть працювати до мого винограднику”.",
        "8": "Ввечері господар мовив до свого управителя: „Поклич робітників і заплати їм, спочатку останнім і так до перших”.",
        "9": "Отже, всі найняті о п’ятій прийшли і одержали по динару.",
        "10": "Коли ж перші підійшли, то думали, що одержать більше, але теж одержали по динару кожний.",
        "11-12": "Одержавши платню, вони почали дорікати, кажучи: „Ці останні працювали лише годину, а ти зрівняв їх з нами. Ми ж працювали весь день і весь день зносили втому і спеку”.",
        "13": "І відповів одному з них власник виноградника: „Друже, я не ображаю тебе. Хіба ти не погодився працювати за один динар?",
        "14": "Візьми своє і йди додому. Я ж хочу дати цьому останньому стільки, скільки й тобі.",
        "15": "Чи я не можу робити так, як вважаю за потрібне, з тим, що належить мені? Може, ти заздриш, що я щедрий?”",
        "16": "Отак і в Царстві Небесному — останні будуть першими, а перші — останніми».",
        "17": "Дорогою до Єрусалиму Ісус покликав Своїх учнів і наодинці мовив до них:",
        "18": "«Ми йдемо до Єрусалиму. Там Сина Людського буде віддано до рук головних священиків та книжників. Вони засудять Його на смерть",
        "19": "і віддадуть поганам. Ті збиткуватимуться з Нього, битимуть Його батогами, а потім розіпнуть на хресті, але на третій день Він воскресне з мертвих».",
        "20": "Мати братів Зеведеєвих підійшла до Ісуса зі своїми синами. Вона вклонилась Йому і звернулася з проханням.",
        "21": "Та Христос спитав: «Чого ти бажаєш?» А та відповіла: «Обіцяй мені, що мої два сини сядуть поруч з Тобою у Царстві Твоєму: один по праву руку від Тебе, а другий — по ліву».",
        "22": "Тоді Ісус сказав: «Ви не розумієте, про що просите! Чи зможете ви випити чашу страждань, яку Я випити маю?» Вони відповіли: «Так, ми зможемо».",
        "23": "Тоді Ісус сказав її синам: «Істинно кажу вам, ви вип’єте з чаші, яку Я питиму, але кому сидіти від Мене праворуч чи ліворуч — те не Мені вирішувати. Ці місця приготовані для тих, кого назве Отець Мій».",
        "24": "Почувши це, інші десять учнів розгнівалися на двох братів.",
        "25": "Тоді Ісус покликав їх до Себе і сказав: «Ви знаєте, що погани обирають правителів, які люблять показувати владу свою над людьми, а їхні намісники гноблять народ.",
        "26-27": "Але ж не так має бути між вами: хто хоче бути великим хай стане слугою для вас; хто хоче стати першим серед вас, хай буде рабом для всіх.",
        "28": "Так само і Син Людський прийшов не для того, щоб Йому служили, а щоб Самому служити іншим й віддати життя Своє як викуп за багатьох».",
        "29": "Коли Ісус, в супроводі Своїх учнів, йшов з Єрихона, великий натовп слідував за ними.",
        "30": "Край дороги сиділи два сліпці, і почувши, що Ісус проходить повз них, загукали: «Господи, Сину Давидів, змилуйся над нами!»",
        "31": "Люди почали докоряти їм, щоб ті замовкли, але вони гукали ще голосніше: «Господи, Сину Давидів, змилуйся над нами!»",
        "32": "Тоді Ісус зупинився й мовив до них: «Що ви хочете, щоб Я зробив для вас?»",
        "33": "І ті відповіли: «Господи, ми хочемо знову бачити».",
        "34": "Ісус змилувався і торкнувся їхніх очей. Тієї ж миті вони прозріли й пішли за Ним."
    },
    "21": {
        "1-2": "Коли Ісус і Його учні наблизилися до Єрусалиму, вони зупинилися у місті Ветфаґія, що біля Оливної гори. Тоді Він відіслав двох Своїх учнів з такими словами: «Ідіть у це місто, що перед вами. Тільки-но ви ввійдете туди, то одразу ж знайдете там припнуту ослицю з віслючком. Відв’яжіть їх і приведіть до Мене.",
        "3": "А якщо хтось запитає вас: „Для чого ви відв’язуєте його?” — то ви мусите відповісти: „Віслючок потрібен Господу, але Він незабаром пришле його сюди”».",
        "4": "Сталося так, щоб збулося сказане пророком:",
        "5": "«Перекажіть дочці Сіона: „Поглянь! Твій Цар іде до тебе! Він покірливий їде верхи на ослиці, так, на віслючку, народженому від в’ючної тварини”».",
        "6": "Отож учні пішли й зробили, як Він велів.",
        "7": "Вони привели ослицю з віслючком, поклали на них свій одяг, а Ісус сів верхи.",
        "8": "Багато людей стелили на дорозі свій одяг, а інші — зелене віття, зрізане з дерев.",
        "9": "Люди в натовпі, які йшли попереду й позаду Нього, вигукували: «Осанна синові Давида! Благословенний Той, Хто приходить в ім’я Господнє! Осанна Богу на Небі!»",
        "10": "Коли Ісус увійшов до Єрусалиму, все місто заворушилося, всі розпитували: «Хто це такий?»",
        "11": "А з натовпу відповідали: «Це Ісус, пророк із Назарета, що в Ґалилеї».",
        "12": "Зайшовши у двір храму, Ісус почав виганяти звідти усіх, хто щось там продавав або купував. Він перевертав столи мінял та лави тих, хто продавав голубів.",
        "13": "Ісус говорив їм: «У Святому Писанні сказано: „Мій храм буде домом молитви, а ви перетворили його на розбійницьке кубло!”»",
        "14": "І підійшли до Нього у дворі храму сліпі й криві, й Ісус зцілив їх.",
        "15": "Коли головні священики та книжники побачили дива, здійснені Ним, і дітей, які вигукували: «Хвала Тобі, Сину Давидів!» — то сильно розлютилися й сказали Йому:",
        "16": "«Ти чуєш, що ці діти гукають?» Ісус відповів їм: «Так, Я чую. Хіба не читали ви: „В уста дітей та немовлят Ти вклав слова похвали?”»",
        "17": "Тоді Він покинув їх і пішов з Єрусалиму до Віфанії і там заночував.",
        "18": "Рано-вранці, повертаючись до Єрусалиму, Ісус дуже зголоднів.",
        "19": "Побачивши фіґове дерево край дороги, Він підійшов до нього, але не знайшов на ньому нічого, крім самого листя. Тоді ж Ісус мовив до нього: «Нехай же повік більше не буде плодів на тобі!» І дерево враз всохло.",
        "20": "Побачивши це, учні здивувалися й запитали: «Як могло дерево вмить всохнути?»",
        "21": "Ісус відповів: «Істинно кажу вам: коли матимете ви віру і не сумніватиметесь, що збудеться те, чого ви просите, то зможете не лише зробити те, що Я з цим деревом, але й якщо скажете цій горі: „Зруш з місця і впади в море”, — то й те неодмінно збудеться.",
        "22": "Якщо ви вірите, то отримаєте усе, що проситимете в молитві».",
        "23": "Коли Ісус прийшов до двору храму й почав навчати людей, головні священики й старійшини підійшли до Нього й запитали: «Скажи нам, чиєю владою Ти все це робиш? Хто дав Тобі владу таку?»",
        "24": "У відповідь Ісус сказав: «Я також хочу поставити вам запитання, і якщо ви дасте Мені відповідь, тоді й Я скажу вам, чиєю владою Я все це роблю.",
        "25": "Скажіть Мені: Іоанове хрещення прийшло від Господа чи від людей?» Головні священики та юдейські лідери почали радитися поміж собою, що відповісти, міркуючи: «Якщо ми скажемо, що воно від Господа, то Він спитає: „Чому ж тоді ви не повірили Іоану?”",
        "26": "А якщо скажемо, що воно від людей, то народ розгнівається на нас. (Вони боялися людей, адже народ вважав, що Іоан був справді пророком)».",
        "27": "Тож вони відповіли Ісусові: «Ми не знаємо, звідки прийшло Іоанове хрещення». Тоді Ісус мовив до них: «Отож і Я вам не скажу, чиєю владою Я все це роблю».",
        "28": "«От як ви вважаєте: один чоловік мав двох синів. Підійшов він до старшого, та й каже: „Сину, йди сьогодні працювати у винограднику”.",
        "29": "А той йому у відповідь: „Не хочу”. Але потім передумав і пішов.",
        "30": "Тоді підійшов батько до іншого сина та й попросив те ж саме. Той каже: „Добре, я піду”, — але не пішов.",
        "31": "Котрий з них зробив те, що батько хотів?» Ісусові відповіли: «Старший син». Тоді Він мовив: «Істинно кажу вам: збирачі податків та повії потраплять до Царства Божого поперед вас.",
        "32": "Кажу так, бо Іоан Хреститель прийшов праведним шляхом, та ви йому тоді не повірили, а збирачі податків та повії повірили! Ви ж, навіть побачивши це, все одно не розкаялися й не повірили йому».",
        "33": "«Послухайте ще одну притчу. Був собі один чоловік, який посадив виноградник. Навколо нього поставив огорожу, викопав яму для давильні й звів башту. Потім здав виноградник в оренду та й поїхав собі мандрувати.",
        "34": "Як настала пора, він послав слуг до виноградарів по свою частину врожаю.",
        "35": "Але орендарі схопили їх: одного побили, другого вбили, а ще одного закидали камінням.",
        "36": "Ще раз господар послав слуг своїх, та вже більше ніж уперше, але й з тими вчинили так само.",
        "37": "Нарешті послав він до них свого сина, міркуючи: „Вони неодмінно поважатимуть сина мого!”",
        "38": "Та побачивши господаревого сина, орендарі сказали одне одному: „Це — спадкоємець! Давайте вб’ємо його, то й спадщина буде наша!”",
        "39": "Тож вони схопили сина господаря, викинули його з виноградника і вбили.",
        "40": "Коли власник виноградника прийде туди, що йому зробити з тими орендарями?»",
        "41": "Тоді головні священики й старійшини відповіли Ісусові: «Він, неодмінно, вб’є тих злих людей, а виноградник здасть іншим орендарям, які сплатять його частку, коли настане час збирати врожай».",
        "42": "На те Ісус сказав: «Хіба не читали ви у Святому Писанні: „Той камінь, що будівельники відкинули, став наріжним каменем. Так Господь зробив, та дивовижно це для нас”.",
        "43": "Отже, кажу Я вам: Царство Боже буде відібране у вас, і здобудуть його люди, які живуть згідно з Царством Господнім.",
        "44": "Той, хто впаде на цей камінь, розіб’ється, а на кого цей камінь впаде, той буде розчавлений».",
        "45-46": "Почувши цю притчу, головні священики та фарисеї зрозуміли, що Ісус говорить саме про них, та почали вигадувати, як би схопити Його, але побоялися народу, бо всі люди вважали Ісуса пророком."
    },
    "22": {
        "1": "І знову Ісус почав розповідати людям притчі. Він казав:",
        "2": "«Царство Боже подібне до царя, який справляв весілля свого сина.",
        "3": "Він послав слуг, щоб вони покликали запрошених, але ті не хотіли приходити.",
        "4": "Він знову послав слуг сказати усім запрошеним: „Слухайте! Все вже приготовано для весілля, бичків та іншу худобу вже забито, і страви вже на столі. Приходьте на весілля!”",
        "5": "Але ніхто на те не звернув уваги, і всі розійшлися — один повернувся до роботи в полі, другий до інших справ.",
        "6": "Всі інші, котрі були запрошені, схопили царських слуг, познущалися з них, а потім убили.",
        "7": "Тоді цар розгнівався й послав своє військо, і покарав убивць, а їхнє місто спалив.",
        "8": "І сказав цар своїм слугам: „Усе готове для весілля, але ті, хто були запрошені, не гідні бути на ньому.",
        "9": "Отже, вийдіть на вулиці й на кожному куті запрошуйте кого побачите”.",
        "10": "Тоді слуги пішли й запросили всіх, кого побачили: як добрих, так і лихих людей. Весільна зала була повна гостей.",
        "11-12": "Але коли цар увійшов і подивився на гостей, то побачив серед них чоловіка в простому вбранні. Цар звернувся до нього: „Друже, як же ти увійшов сюди, не вбравшись у весільне?” Але той мовчав.",
        "13": "Тоді цар наказав своїм слугам: „Зв’яжіть йому руки й ноги та й киньте у темряву, де тільки ридання і скрегіт зубів від болю.",
        "14": "Бо багато покликаних, але мало вибраних”».",
        "15": "Тоді фарисеї пішли й почали радитись між собою, як би зловити Ісуса на слові.",
        "16": "Вони послали до Ісуса своїх учнів разом з іродіанцями, які мовили таке до Нього: «Вчителю, ми знаємо, що Ти — чоловік чесний, правдиво наставляєш на шлях Божий, і не зважаєш на те, хто і що про Тебе подумає, бо не дивишся на чин та звання людей.",
        "17": "Тож скажи нам, як ти вважаєш, чи справедливо сплачувати податки цезареві, чи ні?»",
        "18": "Їхні підступні наміри були відомі Ісусові, тож Він на те відповів: «Лицеміри! Навіщо ви перевіряєте Мене, аби зловити Мене на слові?",
        "19": "Покажіть Мені динар, яким ви сплачуєте податки». Коли вони принесли динар,",
        "20": "Ісус запитав: «Хто тут зображений й чиє ім’я викарбуване на монеті?»",
        "21": "Вони відповіли: «Цезареве». Тоді Ісус і каже: «Тож віддайте цезарю — цезареве, а Богу — Боже».",
        "22": "Почувши таку відповідь, вивідники були вражені й, залишивши Ісуса, пішли собі геть.",
        "23": "Того ж дня декілька саддукеїв (вони стверджують, буцімто ніякого воскресіння з мертвих не буде взагалі) прийшли до Ісуса й спитали Його:",
        "24": "«Вчителю, Мойсей заповів нам: „Якщо чоловік помре бездітний, то його брат мусить взяти шлюб з жінкою померлого і народити з нею дітей, аби продовжити рід свого брата”.",
        "25": "От було собі семеро братів. Перший одружився і скоро помер, та через те, що в нього не було дітей, другий брат узяв шлюб із тією жінкою.",
        "26": "Те ж саме трапилося й з третім, а потім і з усіма сімома — вони померли, не залишивши дітей.",
        "27": "Останньою померла жінка.",
        "28": "Отже, в майбутньому житті, після воскресіння, чиєю дружиною вона буде, адже всі семеро мали шлюб з тією жінкою?»",
        "29": "Ісус сказав: «Звісно, причиною вашої помилки є те, що ви не знаєте ні Святого Писання, ані сили Божої.",
        "30": "Адже, коли люди повстануть із мертвих, вони не одружуватимуться, ані заміж виходитимуть. Вони будуть подібні до Ангелів Небесних.",
        "31": "А щодо воскресіння з мертвих, то хіба ви не читали Божих слів, сказаних вам? Господь сказав:",
        "32": "„Я — Бог Авраама, Бог Ісаака і Бог Якова”. Господь є Богом живих а не мертвих. Тож усі вони — живі».",
        "33": "Коли люди почули це, то були вражені Його наукою.",
        "34": "Почувши, як Ісус Своєю відповіддю примусив замовкнути саддукеїв, фарисеї зібралися разом.",
        "35": "Один із них, знавець Закону Мойсея запитав, випробовуючи Ісуса:",
        "36": "«Вчителю, яка заповідь Закону є найважливішою?»",
        "37": "Ісус відповів: «„Люби Господа Бога свого всім серцем, усією душею і розумом своїм”.",
        "38": "Це перша і найголовніша заповідь.",
        "39": "Є ще й друга заповідь, подібна до цієї: „Любіть ближнього свого, як себе самого”.",
        "40": "Увесь Закон і вчення пророків спираються на ці дві заповіді».",
        "41": "Тоді Ісус звернувся до всіх фарисеїв, які зібралися там:",
        "42": "«Що ви думаєте про Христа? Чий Він Син?» Вони відповіли: «Давидів Син».",
        "43": "Ісус сказав: «Як же тоді Давид, якого надихнув Дух Святий, назвав Його Господом, коли казав:",
        "44": "„Господь Бог мовив до Господа мого: Сядь по праву руку від Мене, доки не покладу Я ворогів Твоїх до ніг Твоїх ”.",
        "45": "Тобто сам Давид називав Христа „Господом”. То як же Він може бути Сином Давидовим?»",
        "46": "Але ніхто Ісусу на те нічого не міг відповісти, і відтоді ніхто не наважувався Його про щось питати."
    },
    "23": {
        "1": "Тоді Ісус промовив до народу і Своїх учнів:",
        "2": "«Книжники та фарисеї мають повноваження тлумачити Закон Мойсеїв.",
        "3": "То ж ви робіть усе і дотримуйтеся всього, чого вони навчають, та не робіть того, що вони вчиняють. Бо вони лише говорять про Закон, але самі його не виконують.",
        "4": "Вони встановлюють суворі правила, котрих важко дотримуватися, кладуть цей тягар на плечі людей і примушують нести його, та самі не хочуть і пальцем поворухнути, щоб полегшити ту ношу.",
        "5": "Всі їхні діяння — про людське око. Вони роблять більшими свої філактерії та довшими китиці на вбранні своєму.",
        "6": "Вони полюбляють, щоб у них були найпочесніші місця на бенкетах і найповажніші місця в синагогах.",
        "7": "Вони також полюбляють, щоб їх шанобливо вітали на базарах, й щоб називали їх вчителями.",
        "8": "Не дозволяйте, щоб звали вас вчителями, бо один у вас Вчитель, а всі ви — лише брати та сестри.",
        "9": "Не називайте нікого на землі отцем своїм, бо лише один Отець у вас — на Небі.",
        "10": "Так само хай не звуть вас господарями, бо лише один у вас Господар — це Месія.",
        "11": "Але найбільшим серед вас має бути слуга ваш.",
        "12": "І хто підносить себе, вихваляючись, той буде принижений, а хто принижує себе, того буде піднесено.",
        "13": "Горе вам, лицеміри, книжники та фарисеї! Ви зачиняєте людям двері до Царства Божого. Самі ви не входите до нього і не даєте ввійти тим, хто заслуговує.",
        "14": "[Горе вам, лицеміри, книжники та фарисеї! Ви грабуєте вдовині хати, при тому подовгу молячись про людське око. За те вам кара буде ще більша].",
        "15": "Горе вам, лицеміри, книжники і фарисеї! Ви йдете землями, пливете морями, щоб залучити на свій бік хоча б одного прихильника, а коли навчите його, то робите його вдвічі гіршим за себе, і разом ви заслуговуєте на пекло.",
        "16": "Горе вам, сліпі поводирі, які кажуть: „Якщо хто клянеться храмом, то це нічого не означає, а якщо клянеться золотом, що в храмі, то мусить виконати обіцянку”.",
        "17": "Ви нерозумні сліпці! Що важливіше — золото, чи храм, що освячує його?",
        "18": "Ви кажете: „Якщо хтось вівтарем клянеться, то це нічого не означає, а якщо клянеться дарами, що на ньому, то мусить виконати обіцяне”.",
        "19": "Сліпці! Що важливіше — дари, чи вівтар, що освячує їх?",
        "20": "Отже, якщо хто клянеться вівтарем, той клянеться й дарами, що на ньому.",
        "21": "Якщо хтось клянеться храмом, то також клянеться і Тим, Хто перебуває в ньому.",
        "22": "Якщо хтось клянеться небом, то клянеться і престолом Господнім і Тим, Хто сидить на ньому.",
        "23": "Горе вам, лицеміри, книжники і фарисеї! Ви віддаєте Богу десяту частину від усього, що маєте, навіть урожаю м’яти, кропу та тмину, але нехтуєте більш важливим ученням Закону: справедливістю, милосердям та вірністю. Слід виконувати головніше, не забуваючи й про інше.",
        "24": "Сліпі поводирі! Ви виціджуєте комаху, а потім ковтаєте верблюда!",
        "25": "Горе вам, лицеміри, книжники та фарисеї! Ви миєте свої чашки й миски ззовні, а всередині вони наповнені тим, що ви придбали, ошукуючи ближніх та потураючи своїм примхам.",
        "26": "Сліпі фарисеї! Спершу помийте чашки і миски свої зсередини, щоб були вони чисті з обох боків.",
        "27": "Горе вам, лицеміри, книжники й фарисеї! Ви подібні до тієї могили, що гарно пофарбована ззовні, а всередині повна кісток мерців і різноманітних нечистот.",
        "28": "Отак і ви позірно показуєте, що зовні ви справедливі, а насправді, повні лицемірства й беззаконня.",
        "29-30": "Горе вам, лицеміри, книжники та фарисеї! Ви будуєте гробниці пророкам і прикрашаєте могили праведних, кажучи: „Якби ми жили за часів прабатьків своїх, то не були б причетні до пролиття крові пророків”.",
        "31": "Отже, ви свідчите проти себе тим, що ви є сини вбивць пророків.",
        "32": "Тож доводьте до кінця справу ваших предків!",
        "33": "Ви, виплодки зміїні! Як можете ви уникнути покарання пеклом?",
        "34": "Слухайте! Я посилаю до вас пророків, мудреців та книжників. Деяких ви вб’єте і розіпнете; інших битимете батогами в синагогах і переслідуватимете з міста до міста.",
        "35": "Бути вам винними за всю кров невинну, пролиту на землі: від крові праведного Авеля до крові Захарії, сина Варахії, якого ви вбили між святилищем храму та вівтарем.",
        "36": "Істинно кажу вам: кара за все це ляже на людей цього покоління».",
        "37": "«О, Єрусалиме, Єрусалиме, який вбиває пророків і кидає каміння в посланців Всевишнього! Скільки разів хотів Я зібрати дітей твоїх разом, мов та квочка курчат своїх під крило, але ти відмовився!",
        "38-39": "От і дім ваш лишиться порожнім. Тож кажу Я вам, що не побачите Мене віднині, аж доки не скажете: „Благословенний той, хто приходить в ім’я Господнє!” »"
    },
    "24": {
        "1": "Коли Ісус вийшов з подвір’я храму і пішов далі, до Нього підійшли учні, щоб показати Йому храмові будівлі.",
        "2": "Та Ісус сказав їм: «Чи бачите ви всі ці споруди? Істинно кажу вам: у майбутньому, каменя на камені тут не залишиться: все буде зруйноване».",
        "3": "Згодом, коли Ісус знаходився на Оливній горі, учні Його прийшли і наодинці спитали Ісуса: «Скажи нам, коли це станеться? І яке буде знамення Твого повернення й приходу кінця світу?»",
        "4": "У відповідь Ісус мовив до них: «Стережіться, щоб ніхто вас не обдурив.",
        "5": "Бо чимало прийде людей, які користуватимуться іменем Моїм, кажучи: „Я — Христос”, — і багатьох вони обдурять.",
        "6": "Як почуєте ви відлуння близьких боїв, та дізнаєтеся про віддаленні битви, не лякайтеся; це неодмінно має статися, але це ще не кінець.",
        "7": "Народ повстане проти народу, а царство — проти царства. Прийде голод, й землетруси траплятимуться в різних кінцях світу.",
        "8": "Та все це буде лише початком мук і страждань, то лише перші перейми, на зразок тих, що жінка має під час пологів.",
        "9": "Люди пойдуть проти вас, та віддадуть на страждання і смерть. Вас ненавидітимуть усі народи за те, що ви йшли за Мною.",
        "10": "В той час багато людей зневіриться та відцурається своєї віри. Вони зраджуватимуть і ненавидітимуть одне одного.",
        "11": "І з’явиться багато лжепророків, й обдурюватимуть багатьох людей.",
        "12": "Через те, що запанує беззаконня, любов у багатьох віруючих охолоне.",
        "13": "Але той, хто витерпить усе до кінця, врятується.",
        "14": "І ця Добра Звістка, Євангелія про Царство Боже, проповідуватиметься по всьому світі як свідчення для всіх народів. Отоді настане кінець».",
        "15-16": "«І коли ви побачите „гидоту спустошення” на святому місці храму, про яку казав пророк Даниїл (той, хто читає, має зрозуміє, про що йдеться), то всі, хто лишатимуться в Юдеї на той час, змушені будуть рятувати життя, тікаючи в гори.",
        "17-18": "Вони мусять тікати не гаячи часу: хто сидітиме на даху своєї оселі, не повинен спускатися по свої пожитки, а хто працюватиме в полі, тому не слід забігати додому по вбрання своє.",
        "19": "Найтяжче буде в ті дні вагітним жінкам та матерям із немовлятами на руках!",
        "20": "Моліться, аби хоч не взимку те трапилося, та не в суботу,",
        "21": "бо то буде такий жах, якого світ не бачив від самого свого початку. Та у всі прийдешні часи — ніколи більше такого не буде.",
        "22": "І якби не Божа воля скоротити ті жахливі дні, то жоден не врятувався б. Господь скоротив дні ті тільки заради обранців Своїх.",
        "23": "І якщо у ті дні хтось скаже вам: „Дивіться! Ось Христос!” або „Ось Він!” Не вірте тому.",
        "24": "Бо чимало лжехристів та лжепророків з’явиться тоді. Вони показуватимуть знамення й творитимуть дива, намагаючись обдурити обраних Господом, якщо це можливо.",
        "25": "То ж стережіться! Я попередив вас заздалегідь.",
        "26": "Якщо хтось скаже вам: „Погляньте! Христос там, у пустелі!” — то не йдіть туди. Або якщо скажуть: „Дивіться! Він знаходиться в одній з віддалених кімнат”, — не вірте їм.",
        "27": "Коли Син Людський прийде, кожний побачить Його пришестя, подібно спалаху блискавки, котрий можна побачити звідусіль.",
        "28": "Туди, де є мертвечина, злітаються стерв’ятники, яких видно здалека.",
        "29": "Одразу ж після того лиха, ось що відбуватиметься: сонце затьмариться, і місяць перестане світити, зірки впадуть з небес, а всі небесні тіла зміняться.",
        "30": "І тоді на небі з’явиться знамення про прихід Сина Людського. І ридатимуть усі народи землі, коли побачать Сина Людського, Який йтиме по хмарах небесних з великою силою та славою.",
        "31": "Сурмитимуть голосно сурми, і пошле Він Ангелів Своїх, аби зібрали вони всіх обраних людей з усіх кінців світу.",
        "32": "Навчіться мудрості слухаючи притчу про фіґове дерево: як тільки на ньому з’являється тендітне гілля й розбруньковується молоде листя, ви знаєте, що літо вже близько.",
        "33": "Так само й ви, коли побачите всі ці події, про які Я що вам щойно казав, знайте: час настає, він уже на порозі.",
        "34": "Істинно кажу вам: усе це станеться ще за життя цього покоління.",
        "35": "Навіть якщо небо і земля знищені будуть, слова Мої не зникнуть ніколи».",
        "36": "«Коли той день і та година настануть, про те невідомо нікому: ні Ангелам Небесним, ані Синові — лише один Отець знає.",
        "37": "Як це було за часів Ноя, так буде і в годину пришестя Сина Людського.",
        "38": "Як це було в дні перед потопом: люди їли, пили, одружувалися, віддавали до шлюбу своїх дітей, аж до того дня, доки Ной не ввійшов в свій ковчег.",
        "39": "І ніхто нічого не знав, доки потоп не знищив їх усіх. І станеться так само в час пришестя Сина Людського.",
        "40": "У той час двоє чоловіків працюватимуть у полі: одного з них буде взято, а другий залишиться.",
        "41": "Дві жінки разом молотимуть зерно на жорнах: одну з них буде взято, а друга залишиться.",
        "42": "Тож будьте готові, оскільки не знаєте, якого дня Господь прийде.",
        "43": "І пам’ятайте, що якби господар знав, о котрій годині вночі прокрадеться злодій, то пильнував би й не дозволив тому вдертися до хати.",
        "44": "Ось чому й вам слід бути напоготові, бо Син Людський прийде тоді, коли ви Його не чекатимете».",
        "45": "«Хто є вірним і розсудливим слугою, якого господар поставив над усіма іншими слугами, щоб він вчасно годував їх?",
        "46": "Щасливий той слуга, якого хазяїн застане в ту мить, коли він саме виконуватиме свій обов’язок!",
        "47": "Істинно кажу вам, що господар призначить його управляти своїм маєтком.",
        "48-49": "Уявіть собі навпаки, поганого слугу, який говорить сам собі: „Мій господар забарився”, — і тоді почне бити інших слуг, їсти й пити з п’яницями.",
        "50": "Але господар слуги прийде того дня, коли той його не чекатиме, і тієї години, що слуга не сподіватиметься.",
        "51": "Господар жорстоко покарає його і призначить йому місце серед лицемірів, де чутно буде лише ридання і скрегіт зубів від болю»."
    },
    "25": {
        "1": "«Того дня Царство Боже буде подібне до десятьох дівчат, які взяли свої світильники й вийшли назустріч нареченому.",
        "2": "П’ятеро з них були легковажні, а інші п’ятеро — розумні.",
        "3": "Легковажні взяли світильники та забули олію для них.",
        "4": "Розумні ж разом із світильниками прихопили й олію в глечиках.",
        "5": "Оскільки наречений забарився, вони почали дрімати і позасинали.",
        "6": "Опівночі хтось загукав: „Дивіться! Он наречений іде! Зустрічайте його!”",
        "7": "Тієї ж миті усі дівчата підхопилися й приготували свої світильники.",
        "8": "І легковажні попросили в розумних: „Дайте нам трохи олії. Наші світильники гаснуть!”",
        "9": "Але у відповідь ті мовили: „Не можемо, бо на всіх не вистачить. Краще йдіть і придбайте собі у крамаря”.",
        "10": "Поки ті ходили купувати олію, з’явився наречений, і дівчата, які залишилися й були готові, вирушили з ним на весілля. Коли ж вони прийшли, то зачинили за собою двері.",
        "11": "Зрештою з’явилися й ті дівчата, які ходили по олію, і кажуть: „Господарю! Господарю! Відчини нам двері!”",
        "12": "Але той відповідає: „Істинно кажу вам: я вас не знаю!”",
        "13": "Отже, будьте пильними, бо вам не відомий день і час, коли Син Людський прийде».",
        "14": "«Царство Боже подібне до того чоловіка, який перш ніж рушити в подорож, покликав своїх слуг і доручив їм пильнувати своє майно.",
        "15-16": "Одному він дав п’ять талантів, другому — два, а третьому — один. Кожного наділив за здібностями та й поїхав. Одразу ж той, що одержав п’ять талантів, пустив їх в обіг і заробив іще п’ять.",
        "17": "Так само зробив і той, який одержав два таланти. Він також вклав їх у справу й заробив ще два.",
        "18": "А третій, який одержав один талант, пішов і закопав гроші в землю.",
        "19": "Багато часу минуло, поки господар повернувся і зажадав їхнього звіту.",
        "20": "Чоловік, який одержав п’ять талантів, приніс до господаря його п’ять талантів і ще п’ять зароблених, мовивши: „Господарю, ти доручив мені п’ять талантів, а ось іще п’ять, що я заробив”.",
        "21": "Тоді той сказав йому на це: „Гарна праця, ти добрий і вірний слуга! Оскільки ти добре впорався з цією малою сумою, я доручу тобі велику. Іди й розділи разом зі мною цю радість”.",
        "22": "Тоді підійшов той слуга, який одержав два таланти від свого господаря, і мовив: „Господарю, ти доручив мені два таланти, а ось іще два, що я заробив”.",
        "23": "Хазяїн відповів йому на це: „Молодець! Ти добрий і вірний слуга! Ти добре впорався з цією малою сумою. Отже, я доручу тобі більшу. Іди й розділи зі мною цю радість”.",
        "24": "І підійшов до нього той, який одержав один талант, і мовив: „Господарю, я знаю, що ти жорстокий. Збираєш урожай там, де нічого не садив, жнеш там, де нічого не сіяв.",
        "25": "Тому я злякався і пішов та й закопав гроші в землю. Ось, забери своє!”",
        "26": "У відповідь той мовив: „Ти поганий і ледачий слуга! Знаєш, що я збираю врожай там, де не садив, і жну там, де не сіяв.",
        "27": "Тобі слід було пустити гроші в обіг, то ж повернувшись, я б і своє одержав, і прибуток мав.",
        "28": "Заберіть у нього талант і віддайте тому, хто має десять.",
        "29": "Кожному, хто має, додасться ще більше і матиме він надміру, а у того, в кого нічого не має, відніметься і той дріб’язок, що йому належить.",
        "30": "Нікчемного слугу киньте геть в темряву кромішню, туди, де плач і скрегіт зубів від болю”».",
        "31": "«Коли Син Людський прийде у славі Своїй з усіма Ангелами Своїми, Він сяде на троні Своєму величному.",
        "32": "І тоді зберуться перед Ним усі народи, і Він розділить людей, як пастух відділяє овець від кіз у стаді своєму.",
        "33": "Він збере овець праворуч від себе, а кіз — ліворуч.",
        "34": "І тоді Цар промовить до тих, хто праворуч: „Прийдіть, благословенні Отцем Моїм і успадкуйте Царство, призначене вам від дня створення світу.",
        "35-36": "Це вам нагорода, бо голодного Мене ви нагодували, а спраглого напоїли. Перехожому Мені дали притулок, нагого вдягнули, хворого доглядали, а коли Я був у в’язниці, ви прийшли провідати Мене”.",
        "37": "І тоді праведні запитають: „Господи, коли це ми бачили Тебе голодним і нагодували, а спраглого напоїли?",
        "38": "Коли це було, щоб ми перехожому Тобі дали притулок, а нагого вдягнули?",
        "39": "Коли ми бачили Тебе недужим, і коли це Ми приходили до Тебе у в’язницю?”",
        "40": "Тоді Цар відповість їм: „Істинно кажу вам: все, що ви робили для когось із найменших братів Моїх, ви це робили для Мене”.",
        "41": "Тоді скаже Цар до тих, хто буде ліворуч від Нього: „Геть від Мене, ви, прокляті, геть у вогонь вічний, що приготований дияволові та його ангелам.",
        "42": "Це вам покарання за те, що голодного Мене ви не нагодували, а спраглого не напоїли.",
        "43": "Перехожому Мені не дали притулку, а нагому не дали ніякої одежини. Коли ж Я був хворий і у в’язниці, ви не подбали про Мене”.",
        "44": "І тоді вони у відповідь скажуть: „Господи, коли таке було, щоб ми Тебе бачили голодним чи спраглим, перехожим мандрівником чи нагим, хворим чи ув’язненим — і не допомогли Тобі?”",
        "45": "А Він їм на те: „Істинно кажу вам: щоразу, коли ви відмовляли в допомозі одному з братів Моїх найменших, ви відмовляли й Мені”.",
        "46": "І приймуть тоді всі неправедні вічну кару, а праведні — вічне життя»."
    },
    "26": {
        "1": "Коли Ісус закінчив говорити, Він звернувся до Своїх учнів:",
        "2": "«Ви знаєте, що через два дні Пасха, і Сина Людського буде віддано ворогам, щоб Його розіп’яли на хресті».",
        "3-4": "Тоді головні священики й старійшини зібралися у дворі палацу первосвященика Каяфи, де радилися, як би так влаштувати, щоб схопити і вбити Ісуса у тайні від усіх.",
        "5": "При тому вони говорили: «Тільки це не можна робити на свята, бо народ може збунтуватись».",
        "6-7": "Коли Ісус був у Віфанії та сидів за столом у домі Симона прокаженого, до Нього підійшла жінка з алебастровим глечиком, наповненим надзвичайно дорогими пахощами й почала лити їх Ісусові на голову.",
        "8": "Побачивши це, учні Ісуса розсердилися й мовили: «Навіщо таке марнотратство?",
        "9": "Це мирро можна було б дорого продати, а гроші роздати бідним».",
        "10": "Ісус знав, про що вони говорять, і сказав: «Навіщо ви докоряєте цій жінці? Вона зробила добре діло для Мене.",
        "11": "Адже бідні завжди будуть з вами, а Я — ні.",
        "12": "Помазавши запашною олією тіло Моє, вона приготувала Мене до похорону.",
        "13": "Істинно кажу вам: відтепер хоч би де проповідувалась у світі Євангелія, люди завжди будуть згадувати про те, що зробила ця жінка».",
        "14-15": "Один з дванадцятьох учнів Ісуса, який звався Юдою Іскаріотом, прийшов до головних священиків і запитав: «Що ви дасте мені за те, що я вам видам Ісуса?» Ті запропонували йому тридцять срібних монет.",
        "16": "З тієї миті Юда почав шукати слушної нагоди, аби видати їм Ісуса.",
        "17": "Першого дня свята Прісних Хлібів Ісусові учні запитали Його: «Де б Ти хотів, щоб ми приготували Тобі Пасхальну вечерю?»",
        "18": "Ісус відповів: «Ідіть у місто до одного чоловіка, якого Я вам назву, й передайте йому, що Вчитель каже так: „Час, призначений Мені, наближається. Я їстиму Пасхальну вечерю зі Своїми учнями у твоїй оселі”».",
        "19": "Учні зробили так, як Він наказав, і приготували Пасхальну вечерю.",
        "20": "Увечері Ісус сидів за столом з дванадцятьма учнями Своїми.",
        "21": "І коли вони їли за столом, Ісус сказав: «Істинно кажу вам: один із вас, хто зараз знаходиться тут зі Мною, зрадить Мене».",
        "22": "Всі учні дуже засмутилися й почали питати Його: «Напевне, це не я, Господи?»",
        "23": "Ісус відказав їм: «Той, хто опустив руку в чашу разом зі Мною і зрадить Мене.",
        "24": "Син Людський прийме страждання, як і було написано про Нього у Святому Писанні. Та горе тому, хто видасть Сина Людського на смерть! Краще б йому було зовсім не народжуватися».",
        "25": "Юда, який збирався зрадити Ісуса, також озвався: «Напевне, це не я, Вчителю!» Тоді Ісус відповів йому: «Так, це ти!»",
        "26": "За вечерею Ісус узяв хлібину, та віддавши дяку Господу, благословив її. Після того Він розломив хліб і роздав Своїм учням зі словами: «Візьміть хліб цей і їжте його. Це тіло Моє».",
        "27-28": "Потім узяв Він чашу й, подякувавши Богові, подав цю чашу учням Своїм і сказав: «Пийте всі з неї, бо це кров Моя, що засновує Новий Заповіт Божий і що проллється на користь багатьох людей на прощення гріхів їхніх.",
        "29": "Істинно кажу вам, що Я не питиму більш від плоду лози виноградної аж до того дня, коли Ми разом питимемо молоде вино в Царстві Отця Мого».",
        "30": "І заспівавши хвальну пісню Богові, вони вирушили на Оливну гору.",
        "31": "І сказав Ісус учням Своїм: «Усі ви втратите віру в Мене цієї ночі. Кажу так, бо написано у Святому Писанні: „Як ударю пастуха, то й вівці порозбігаються”.",
        "32": "Але коли Я воскресну з мертвих, то піду до Ґалилеї та дістануся того міста раніше за вас».",
        "33": "Але ж Петро відповів: «Навіть якщо всі втратять віру в Тебе, я ніколи не втрачу!»",
        "34": "Тоді Ісус мовив йому: «Істинно кажу тобі: цієї ж ночі, ще до того, як півень проспіває, ти тричі зречешся Мене».",
        "35": "Та Петро наполягав: «Навіть якщо я маю вмерти разом з Тобою, я ніколи не зречуся». І всі інші учні мовили те ж саме.",
        "36": "Тоді Ісус та Його учні прийшли до місцевості, що називалася Ґефсиманією. І сказав Він учням Своїм: «Посидьте тут, поки Я піду помолюся».",
        "37": "Він узяв з собою Петра та двох синів Зеведеєвих. Ісус почав сумувати й журитися, мовлячи учням своїм:",
        "38": "«Душа Моя переповнена смертельної скорботи. Зостаньтесь тут і попильнуйте зі Мною».",
        "39": "І відійшовши трохи подалі, Він упав долілиць і почав молитися: «Отче Мій, якщо це можливо, хай обмине Мене ця чаша страждань. Але хай збудеться не те, чого Я хочу, а те, чого Ти бажаєш».",
        "40": "Повернувшись до Своїх учнів, Ісус побачив, що вони сплять. І звернувся тоді Ісус до Петра: «Хіба ж не могли ви лише однієї години не спати?",
        "41": "Не спіть і моліться, щоб не піддатися спокусам, бо дух ваш прагне, а тіло — немічне».",
        "42": "І знову Ісус відійшов убік і почав молитися: «Якщо ж не обмине ця чаша страждань Мене, якщо доведеться Мені пити з неї, то нехай збудеться воля Твоя!»",
        "43": "Коли Ісус повернувся до учнів, то знову побачив, що вони сплять, бо повіки їхні поважчали.",
        "44": "Ісус залишив їх утретє і, відійшовши осторонь, знову молився про те ж саме.",
        "45": "Коли Він повернувся до учнів Своїх, то мовив: «Ви все ще спите та відпочиваєте? Час настав, коли Сина Людського віддадуть до рук грішників.",
        "46": "Вставайте! Ходімо! Дивіться, ось зрадник Мій наближається!»",
        "47": "Поки Ісус це казав, з’явився Юда, один з дванадцятьох апостолів, а з ним разом і великий натовп з мечами та палицями. Цих людей послали головні священики та старійшини.",
        "48": "Юда пообіцяв подати їм знак, кажучи: «Той, кого я поцілую, і є Ісус. Заарештуйте Його».",
        "49": "Тож він підійшов до Ісуса й, мовивши: «Вітаю Тебе, Вчителю», — поцілував Його.",
        "50": "Ісус сказав йому: «Друже, роби те, заради чого прийшов». Тоді деякі чоловіки з натовпу схопили Ісуса і взяли Його під варту.",
        "51": "Та один із тих, хто був з Ісусом, вихопив свого меча і, вдаривши слугу первосвященика, відтяв йому вухо.",
        "52": "Але Ісус сказав йому: «Вклади меча свого назад до піхов, бо той, хто береться за меч, від меча й загине.",
        "53": "Напевно відомо тобі, що Я можу попросити Отця Мого, і Він одразу дасть Мені хоч цілих дванадцять легіонів Ангелів.",
        "54": "Та якщо Я так зроблю, то не збудеться тоді те, що було написане у Святому Писанні».",
        "55": "Потім Ісус звернувся до натовпу зі словами: «Ви прийшли, щоб схопити Мене, як розбійника, з мечами та палицями. Я ж щодня сидів з вами у храмі навчаючи людей, та ви не заарештували Мене.",
        "56": "Однак все це сталося, щоб збулося написане пророками». Тоді всі учні залишили Його і повтікали геть.",
        "57": "Ті люди, які схопили Ісуса, відвели Його до хати первосвященика Каяфи, у якого зібралися книжники та старійшини.",
        "58": "А Петро, тримаючись віддалік, йшов за Ісусом аж до самого помешкання первосвященика. Увійшовши до подвір’я, він сів разом зі слугами, щоб побачити, що станеться надалі з Ісусом.",
        "59": "Головні священики й весь Синедріон намагалися вишукати свідчення проти Ісуса, щоб засудити Його на смерть.",
        "60-61": "Та нічого в них не вийшло, хоча лжесвідків було чимало. Під кінець прийшли ще двоє і сказали: «Ось Його слова: „Я можу зруйнувати цей храм Божий і знов відбудувати його за три дні”».",
        "62": "І тоді встав первосвященик і запитав Ісуса: «Чому Ти не відповідаєш? Скажи нам, чи є правдою всі оті звинувачення, що ці люди свідчать проти Тебе?»",
        "63": "Та Ісус мовчав. Первосвященик наполягав: «Заклинаю Тебе владою Господа Живого, правду скажи нам, чи Христос Ти, Син Божий?»",
        "64": "І відповів Йому Ісус: «Так, це Я. Та ось вам Мої слова: в майбутньому, побачите ви Сина Людського, Який сидітиме праворуч від Господа Всевишнього. І наближатиметься Він в хмарах небесних».",
        "65": "Почувши це, первосвященик у гніві роздер на собі одяг і сказав: «Він зневажає Бога! Ніяких свідчень нам більше не треба! Ви всі чули, як Він ганьбить Всевишнього!",
        "66": "Що скажете на це?» І всі разом гукнули: «Він винен і заслуговує на смерть!»",
        "67-68": "Деякі з людей почали плювати Ісусу в обличчя й бити Його кулаками. Інші били Його по щоках, кажучи: «Доведи ж нам що Ти пророк, Христосе, назви того із нас, хто вдарив Тебе!»",
        "69": "Тим часом, Коли Петро сидів на подвір’ї, до нього підійшла одна з служниць первосвященика й сказала: «Ти також був з Ісусом Ґалилеянином».",
        "70": "Та Петро заперечував, мовивши перед усіма: «Я не знаю, про що ти говориш!»",
        "71": "Сказавши це, він подався до виходу з подвір’я, та коли ж він підійшов до воріт, його помітила інша жінка й гукнула до всіх: «Цей чоловік був з Ісусом Назаретянином!»",
        "72": "І знову Петро заперечив цьому: «Клянуся Господом Всевишнім, Я не знаю Цього Чоловіка!»",
        "73": "Але негайно люди, які стояли осторонь підійшли до нього і мовили: «Безперечно, ти один із них, адже твоя вимова виказує тебе».",
        "74": "Петро почав божитися та присягатися: «Клянуся Господом Всевишнім, Я не знаю Цього Чоловіка!» І тієї ж миті проспівав півень.",
        "75": "І згадав Петро, про що Ісус казав йому: «Перш ніж проспіває півень, ти тричі зречешся Мене». Тоді він пішов геть, гірко ридаючи."
    },
    "27": {
        "1": "Вранці наступного дня всі головні священики разом зі старійшинами зустрілися й прийняли рішення вбити Ісуса.",
        "2": "Вони зв’язали Його й повели до прокуратора, щоб передати Його до рук Пилата.",
        "3": "На той час Юда, який зрадив Ісуса, побачивши, що Ісуса було оголошено винним, розкаявся у вчиненому й повернув тридцять срібняків головним священикам і старійшинам.",
        "4": "Він сказав: «Я згрішив, видавши Невинного на смерть». «Що нам до того? — Відповіли йому. — Це твоя справа!»",
        "5": "І він кинув ті срібні гроші у храмі, пішов і повісився.",
        "6": "Головні священики, піднявши монети, мовили: «По Закону не годиться класти ці гроші до скарбниці, бо це плата за пролиту кров».",
        "7": "Тоді, порадившись, вони придбали на ті гроші шматок землі, що звався Гончарним полем, щоб ховати на ньому чужинців.",
        "8": "Ось чому те поле й досі зветься Кривавим Полем.",
        "9-10": "Так збулися слова пророка Єремії: «І взяли вони тридцять срібняків, ціну, що призначили за Нього сини Ізраїля, й віддали їх за Гончарне поле, як Господь указав мені на те».",
        "11": "Коли Ісус представ перед прокуратором, Пилат спитав Його: «Ти — Цар юдейський?» На що Ісус відповів: «Так, це Я. Але ж ти сам це сказав».",
        "12": "А коли головні священики й старійшини почали перед Пилатом звинувачувати Ісуса, Він не вимовив жодного слова.",
        "13": "Тоді Пилат знову спитав Його: «Хіба ж Ти не чуєш усі ці звинувачення проти Себе?»",
        "14": "Але Ісус і слова не відповів на жодне із звинувачень. І це дуже здивувало Пилата.",
        "15": "Кожного року, під час Пасхи, Пилат, за звичаєм, відпускав на волю одного з приречених злочинців, за якого просив народ.",
        "16": "На той час у в’язниці сидів відомий злочинець на ім’я Варавва.",
        "17": "Тож, коли зібрався натовп, Пилат запитав: «Кого ви хочете, щоб я відпустив для вас: Варавву чи Ісуса, Який зветься Христом?»",
        "18": "Пилат знав, що головні священики і старійшини віддали Ісуса прокуратору, тільки тому, що заздрили Йому.",
        "19": "Коли Пилат засідав у суді, його дружина прислала слугу переказати йому: «Ти не повинен нічого робити Цьому невинному, бо я бачила про Нього сон цієї ночі і була засмучена весь день».",
        "20": "Але головні священики й старійшини підбурювали натовп просити Пилата звільнити Варавву і засудити Ісуса до страти.",
        "21": "І через те, коли правитель запитав усіх: «Кого з цих двох ви хочете звільнити?» Ті відповіли: «Варавву!»",
        "22": "Тоді знову Пилат звернувся до них: «Що ж мені робити з Ісусом, Який зветься Христом?» У відповідь натовп загукав: «Розіп’яти Його!»",
        "23": "«За що? — Запитав Пилат. — Який на Ньому злочин?» Тоді всі ще дужче загорлали: «Нехай Його розіпнуть на хресті!»",
        "24": "Пилат, побачивши, що він нічого не вдіє, і що натовп може вибухнути невдоволенням, узяв трохи води й умив руки перед народом, мовивши: «Я не винен у Його смерті. Вирішуйте самі!»",
        "25": "У відповідь з натовпу вигукнули: «Нехай кров Його буде на нас і наших дітях!»",
        "26": "І тоді він відпустив Варавву, а Ісуса наказав побити батогами, та опісля віддав Його на розп’яття.",
        "27": "Пилатові воїни відвели Ісуса до палацу, де був правитель, і там зібрався цілий відділ солдат навколо Нього.",
        "28-29": "Роздягнувши Його, вони накинули на Нього багряницю, на голову Йому сплели терновий вінок, а в праву руку дали ціпок. Впавши перед Ісусом на коліна, почали глузувати з Нього: «Вітаємо Тебе, Царю Юдейський!»",
        "30": "Потім воїни забрали у Ісуса ціпок, та били Його тим ціпком по голові й плювали на Нього.",
        "31": "А як скінчили вони знущатися й насміхатися з Ісуса, то зняли з Нього багряницю й, вбравши Ісуса у Його власний одяг, повели на розп’яття.",
        "32": "Виходячи з міста, солдати зустріли одного киринеянина на ім’я Симон і примусили його нести хрест, що призначався для Ісуса.",
        "33": "Коли ж вони прийшли до місця, що називалося Ґолґофа (це означає «Лобне місце»),",
        "34": "то дали Ісусові випити вина, змішаного з жовчю. Та покуштувавши трохи, Він не став його пити.",
        "35-36": "Розіп’явши Ісуса, воїни, кидаючи жереб, поділили між собою Його вбрання, а потім посідали там стерегти Його.",
        "37": "На хресті, над головою Ісуса, солдати прибили дощечку, на якій було написане офіційне звинувачення: це Ісус, Цар Юдейський.",
        "38": "Разом із Ісусом були розіп’яті ще двоє розбійників: один праворуч, а другий ліворуч від Нього.",
        "39-40": "Проходячи повз, люди лихословили і збиткувалися з Ісуса й, хитаючи головами, промовляли: «Ти ж нахвалявся геть зруйнувати храм і відбудувати знов його за три дні. Тож врятуй хоча б Себе Самого! Якщо Ти насправді Син Божий, то зійди з хреста!»",
        "41": "Головні священики разом з книжниками та старійшинами також насміхалися з Ісуса, кажучи:",
        "42": "«Він рятував інших, а Себе Самого врятувати не може! Якщо Він насправді є Царем ізраїльським, то нехай Він зараз зійде з хреста, і ми повіримо в Нього.",
        "43": "Він вірить у Господа, тож нехай Всевишній зараз врятує Його, якщо Господь Його вподобав. Бо ж Він Сам сказав: „Я — Син Божий”».",
        "44": "І навіть двоє злочинців, які були розіп’яті разом з Ісусом, і ті також ображали Його.",
        "45": "Опівдні темрява настала на всій землі, і було так аж до третьої години.",
        "46": "Біля третьої Ісус голосно закричав: «Елі, Елі, лема савахтані?» Що означає «Боже Мій, Боже Мій, чому Ти покинув Мене?»",
        "47": "Деякі з людей, які стояли поруч, почули це й заговорили між собою: «Він кличе Іллю!»",
        "48": "Один чоловік швидко побіг, намочив губку оцтом і, настромивши її на тростину, дав Ісусові напитися.",
        "49": "А інші казали: «Залиш Його! Подивимося, чи прийде Ілля Його рятувати».",
        "50": "Ісус іще раз голосно скрикнув і помер.",
        "51": "Тієї ж миті завіса в храмі розірвалася навпіл: від верху й до самого низу — й здригнулася земля, і скелі розкололися.",
        "52": "І склепи відкрилися, й багато померлих людей Божих воскресло.",
        "53": "І вийшовши зі своїх гробниць після Ісусового воскресіння, вони пішли до святого міста Єрусалиму і явилися багатьом людям.",
        "54": "Коли центуріон і всі ті, хто стерегли з ним разом тіло Ісуса, побачили землетрус і все, що сталося, вони дуже перелякалися й мовили: «Цей Чоловік справді був Сином Божим!»",
        "55": "Багато жінок спостерігали здалеку за всім, що трапилося. Вони супроводжували Ісуса від самої Ґалилеї й піклувалися про Нього.",
        "56": "Серед них були Марія Маґдалена, Марія, мати Якова і Йосипа, та мати Якова і Іоана.",
        "57": "Коли настав вечір, прийшов один багач з Ариматеї на ймення Йосип, який теж був учнем Ісуса.",
        "58": "З’явившись до Пилата, він попросив віддати йому тіло Ісусове. Тож Пилат наказав воїнам віддати Його Йосипові.",
        "59-60": "Йосип узяв тіло й, загорнувши у чисте лляне полотно, поклав Його до нової гробниці, що сам вирубав у скелі. Потім, прикотивши величезного каменя, він затулив ним вхід до склепу і пішов звідти.",
        "61": "Марія Маґдалена та інша Марія залишилися сидіти біля гробниці.",
        "62": "Наступного дня після п’ятниці головні священики й фарисеї зустрілися з Пилатом.",
        "63": "Вони мовили до прокуратора: «Шановний, ми пригадали, що Той обманщик, ще коли був живий, сказав: „Я воскресну з мертвих через три дні”.",
        "64": "Віддай наказ, щоб добре стерегли гробницю, поки не настане третій день, щоб Його учні не могли прийти й викрасти тіло, а тоді казати всім: „Він воскрес із мертвих”. Бо цей останній обман буде ще гірший від першого».",
        "65": "Тоді Пилат відповів: «Ви можете взяти вартових. Ідіть і охороняйте, як знаєте».",
        "66": "Тож вони пішли стерегти гробницю та запечатали вхід, й залишили коло нього воїнів."
    },
    "28": {
        "1": "Коли минула субота, на світанку, першого дня тижня, Марія Маґдалена з іншою Марією прийшли подивитися на гробницю, де було поховано Ісуса.",
        "2": "У цей час стався великий землетрус, бо Ангел Господній спустився з неба та, підійшовши до скелі, відкотив каменя і сів на нього.",
        "3": "Поява Ангела була немов сяйво і спалахи блискавиці, а вбрання його було білосніжне.",
        "4": "Сторожа ж від страху перед Ним так тремтіла, що всі стали немов мерці.",
        "5": "І тоді Ангел мовив до жінок: «Не бійтеся! Я знаю, що ви шукаєте Ісуса, Який був розіп’ятий на хресті.",
        "6-7": "Однак Його тут зараз немає, бо Він воскрес із мертвих, так, як Він і передрікав. Ідіть і погляньте на те місце, де було тіло Його, а тоді мерщій рушайте до міста й розкажіть Його учням, що Ісус воскрес із мертвих і йде до Ґалилеї поперед них, і що вони Його там побачать. Запам’ятайте все, що я вам сказав».",
        "8": "Тоді жінки, швидко вийшовши з гробниці, охоплені страхом, але з великою радістю, побігли сповістити про все Його учнів.",
        "9": "Тож раптом їх перестрів Сам Ісус і сказав: «Вітаю вас!» Вони підійшли до Нього, впали до ніг Його і поклонилися.",
        "10": "І звернувся Ісус до них, кажучи: «Не бійтеся. Йдіть і накажіть учням Моїм, щоб ішли до Ґалилеї. Вони Мене там побачать».",
        "11": "Доки жінки йшли, дехто з воїнів зі сторожі дісталися до міста раніше й розповіли головним священикам про все, що сталося.",
        "12-13": "Порадившись із старійшинами, ті вирішили дати воїнам багато грошей, наказавши: «Розповідайте всім, що учні Ісуса прийшли вночі й викрали Його тіло, поки ви спали.",
        "14": "А якщо ця чутка дійде до правителя, то ми його переконаємо, домовимося з ним, а вас врятуємо від неприємностей».",
        "15": "Тоді воїни, взявши гроші, зробили так, як їм звеліли. І ця чутка поширилася поміж юдеїв й існує досі.",
        "16": "Одинадцять учнів пішли до Ґалилеї, до гори, куди казав їм прийти Ісус.",
        "17": "Побачивши Його, вони вклонилися, але дехто з них засумнівався, чи справді це Ісус?",
        "18": "Тоді, підійшовши до апостолів, Ісус промовив до них: «Мені дана вся влада на небі й на землі.",
        "19": "Тож йдіть і зробіть Моїми учнями й послідовниками всі народи, охрестивши їх в ім’я Отця і Сина і Святого Духа,",
        "20": "і навчіть їх виконувати все те, що Я вам заповідав. І будьте впевнені — Я завжди буду з вами, аж до кінця світу»."
    }
}