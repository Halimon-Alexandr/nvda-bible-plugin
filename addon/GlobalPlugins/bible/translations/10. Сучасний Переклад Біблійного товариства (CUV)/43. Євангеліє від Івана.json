{
    "1": {
        "1": "На початку було Слово, і Слово було в Бога, і Слово було Бог.",
        "2": "Воно на початку було в Бога.",
        "3": "Все через Нього постало, і без Нього не постало нічого з того, що постало.",
        "4": "У Ньому було життя, – і життя було Світлом людей.",
        "5": "І Світло світить у темряві, й темрява Його не огорнула.",
        "6": "З’явився чоловік, посланий від Бога; ім’я йому Іван.",
        "7": "Він прийшов, аби свідчити, свідчити про Світло, щоб усі повірили через нього.",
        "8": "Не був він Світлом, а прийшов засвідчити про Світло.",
        "9": "То було справжнє Світло, яке освічує кожну людину, котра приходить у світ.",
        "10": "У світі Він був, і світ через Нього постав, але світ Його не пізнав.",
        "11": "До своїх Він прийшов, та свої Його не прийняли.",
        "12": "А тим, які прийняли Його, дав владу стати Божими дітьми, – тим, які вірять у Його Ім’я.",
        "13": "Вони не народилися ні від крові, ні через тілесне бажання, ні через бажання чоловіка, але народилися від Бога.",
        "14": "І Слово стало тілом, і перебувало між нами, і ми побачили славу Його, – славу як Єдинородного від Отця, повного благодаті й істини.",
        "15": "Іван свідчить про Нього і закликає, промовляючи: Він Той, про Кого я говорив, що Він іде за мною, та Він був переді мною, оскільки був раніше від мене!",
        "16": "Адже з Його повноти ми всі одержували благодать за благодаттю,",
        "17": "оскільки Закон був даний через Мойсея, а благодать та істина з’явилися через Ісуса Христа.",
        "18": "Бога ніхто ніколи не бачив, та Єдинородний Бог, Який у лоні Отця, – Він явив Його.",
        "19": "І це свідчення Івана, коли юдеї з Єрусалима послали до нього священиків і левітів, щоб вони запитали його: Хто ти?",
        "20": "І він визнав, не відмовився, а визнав: Я – не Христос.",
        "21": "І запитали його: То хто ж ти? Ти Ілля? І він відповів: Ні! – Ти пророк? І він відповів: Ні!",
        "22": "Вони ж сказали йому: То хто ж ти такий? Щоб ми дали відповідь тим, які послали нас, що ти сам про себе скажеш?",
        "23": "Він відповів: Я – голос того, хто кличе в пустелі: Рівняйте дорогу Господу! – як сказав пророк Ісая.",
        "24": "Були послані й від фарисеїв.",
        "25": "Тож вони запитали його і сказали йому: Чому ти хрестиш, коли ти не Христос, не Ілля і не пророк?",
        "26": "Іван у відповідь їм сказав: Я хрещу водою, але серед вас стоїть Той, Кого ви не знаєте,",
        "27": "Який іде за мною, [але був ще до мене], – я Йому не гідний розв’язати ремінця на взутті!",
        "28": "Це сталося у Витанії, на другому боці Йордану, де Іван хрестив.",
        "29": "Наступного дня він бачить Ісуса, Який іде до нього, і каже: Ось Агнець Божий, що на Себе бере гріх світу!",
        "30": "Це Той, про Кого я казав, що за мною іде Чоловік, Який був ще до мене, бо Він був раніше від мене.",
        "31": "Я не знав Його, але я прийшов хрестити у воді, щоб Він з’явився Ізраїлеві!",
        "32": "І засвідчив Іван, промовляючи: Бачив я, що Дух сходив, мов голуб, із неба, і залишився на Ньому.",
        "33": "Я не знав Його, але Той, Хто послав мене хрестити водою, сказав мені: Над Ким побачиш Духа, Який сходить і перебуває над Ним, – Він Той, Хто хрестить Духом Святим.",
        "34": "І я побачив, і засвідчив, що Він – Божий Син.",
        "35": "Наступного дня Іван знову стояв з двома своїми учнями.",
        "36": "Побачивши Ісуса, Який ішов, він промовив: Ось Агнець Божий!",
        "37": "І коли він говорив, почули це обидва його учні й пішли за Ісусом.",
        "38": "А Ісус, обернувшись і побачивши, що вони йдуть за Ним, каже їм: Що ви шукаєте? Вони ж сказали йому: Равві, – що в перекладі означає Вчитель, – де Ти живеш?",
        "39": "Він каже їм: Ходіть і подивитеся! Вони прийшли й побачили, де Він перебував, і залишилися в Нього того дня. Було це близько десятої години.",
        "40": "Андрій, брат Симона‑Петра, був одним із двох, які почули це від Івана і які пішли за Ним.",
        "41": "Він спочатку розшукав свого брата Симона та й каже йому: Ми знайшли Месію, що в перекладі означає Христос.",
        "42": "І він привів його до Ісуса. Ісус же, поглянувши на нього, сказав: Ти – Симон, син [Йони]; ти будеш називатися Кифа, що в перекладі означає Петро.",
        "43": "Наступного дня забажав Він піти в Галилею; знайшов там Ісус Пилипа та й каже йому: Іди за Мною!",
        "44": "Пилип же був з Витсаїди, з міста Андрія і Петра.",
        "45": "Пилип знаходить Натанаїла та й каже йому: Ми знайшли Того, про Кого писали Мойсей у Законі й пророки, – Ісуса з Назарета, сина Йосипа!",
        "46": "А Натанаїл сказав йому: Чи може бути щось доброго з Назарета? Каже йому Пилип: Іди – і подивися.",
        "47": "Побачив Ісус Натанаїла, який ішов до Нього, і каже про нього: Ось справжній ізраїльтянин, у якому немає підступу!",
        "48": "Каже Йому Натанаїл: Звідки мене знаєш? А Ісус у відповідь йому сказав: Ще до того, як закликав тебе Пилип, Я бачив тебе, як ти був під смоківницею.",
        "49": "Відповів Натанаїл [і сказав] Йому: Равві, Ти – Син Божий, Ти – Цар Ізраїлю!",
        "50": "Ісус у відповідь сказав йому: Ти повірив, бо Я сказав тобі, що бачив тебе під смоківницею? Ще більше від цього побачиш!",
        "51": "І Він сказав йому: Істинно, істинно кажу вам: [відтепер] побачите відкрите небо й Божих ангелів, які піднімаються і опускаються над Людським Сином!"
    },
    "2": {
        "1": "Третього дня було весілля в Кані Галилейській; була там мати Ісуса.",
        "2": "Ісус зі Своїми учнями також був запрошений на весілля.",
        "3": "Як забракло вина, Ісусова мати каже Йому: Не мають вина!",
        "4": "А Ісус їй каже: Що до того Мені й тобі, жінко? Ще не настав Мій час.",
        "5": "Його мати промовила до слуг: Зробіть, що тільки Він вам скаже.",
        "6": "Було там шість кам’яних посудин для води, яку використовували для юдейського очищення; кожна вміщала дві чи три міри.",
        "7": "Каже їм Ісус: Наповніть посудини водою! І наповнили їх ущерть.",
        "8": "Ще каже їм: Тепер зачерпніть і занесіть до старости! І вони понесли.",
        "9": "Коли староста покуштував воду, яка стала вином, то не знав, звідки воно; слуги ж, які зачерпували воду, знали, тоді староста закликав молодого",
        "10": "та й каже йому: Кожна людина подає спочатку добре вино, а гірше – як нап’ються; [а] ти зберіг добре вино дотепер!",
        "11": "Такий початок чудес зробив Ісус у Кані Галилейській, виявивши славу Свою; і Його учні повірили в Нього.",
        "12": "Після цього Ісус пішов у Капернаум: Він Сам, Його мати, Його брати та Його учні; й пробули вони там декілька днів.",
        "13": "Та наближалася юдейська Пасха, й Ісус прийшов у Єрусалим.",
        "14": "І побачив у храмі тих, які продають овець, волів і голубів, і сидять міняльники грошей.",
        "15": "Зробивши бича з мотузків, Він вигнав усіх із храму, овець і волів, розсипав гроші у міняльників, а столи поперевертав.",
        "16": "А тим, які продавали голубів, сказав: Заберіть їх звідси! Не робіть дому Мого Отця домом торгівлі!",
        "17": "Згадали Його учні, що написано: Ревність до Твого дому з’їдає Мене!",
        "18": "У відповідь на це юдеї запитали Його: Яку ознаку покажеш нам, що таке Ти робиш?",
        "19": "Відповів Ісус і сказав їм: Зруйнуйте цей храм, – і за три дні Я підніму його.",
        "20": "Тоді юдеї сказали: Сорок шість років будувався цей храм, а Ти за три дні піднімеш його?",
        "21": "Він же говорив про храм Свого тіла.",
        "22": "Коли Він воскрес із мертвих, то згадали Його учні, що Він це говорив, – тож повірили і в Писання, і в сказані Ісусом слова.",
        "23": "А коли Він був у Єрусалимі на святі Пасхи, то багато людей, побачивши ті чудеса, які Він творив, повірили в Його Ім’я.",
        "24": "Сам же Ісус не звірявся їм, бо Сам знав усе",
        "25": "і не мав потреби, щоби хтось свідчив про людину, адже Сам знав, що було в людині."
    },
    "3": {
        "1": "Був один чоловік із фарисеїв на ім’я Никодим, старійшина юдейський.",
        "2": "Він прийшов до Ісуса вночі й сказав Йому: Равві, знаємо, що Ти прийшов від Бога як Учитель, бо ніхто не може робити таких чудес, які Ти робиш, коли би Бог не був з ним.",
        "3": "У відповідь Ісус сказав йому: Істинно, істинно кажу тобі: коли хто не народиться згори, то не може побачити Божого Царства!",
        "4": "А Никодим Йому каже: Як може людина, будучи старою, народитися? Чи може вона вдруге ввійти в утробу своєї матері й народитися?",
        "5": "Ісус відповів: Істинно, істинно кажу тобі: коли хто не народиться від води й Духа, не може ввійти до Божого Царства!",
        "6": "Народжене від тіла є тілом, а народжене від Духа є духом.",
        "7": "Не дивуйся з того, що Я сказав тобі: Вам потрібно народитися згори.",
        "8": "Вітер віє, де хоче, і ти чуєш його шум, але не знаєш, звідки приходить і куди прямує. Так буває з кожним, хто народжений від Духа.",
        "9": "Відповів Никодим і сказав Йому: Як може це статися?",
        "10": "Ісус у відповідь промовив до нього: Ти – учитель Ізраїля, і не знаєш цього?",
        "11": "Істинно, істинно кажу тобі, що ми говоримо про те, що знаємо, і про те, що бачили, свідчимо, – та нашого свідчення ви не приймаєте.",
        "12": "Якщо про земне Я сказав вам, і ви не вірите, то як повірите, якщо скажу вам про небесне?",
        "13": "Ніхто не підіймався на небо, тільки Той, Хто зійшов з неба: Син Людський, [Який на небі].",
        "14": "Як Мойсей підняв змія в пустелі, так має бути піднятий Син Людський,",
        "15": "щоб кожний, хто вірить у Нього, [не загинув, але] мав вічне життя.",
        "16": "Бо так Бог полюбив світ, що дав [Свого] Єдинородного Сина, щоб кожен, хто вірить у Нього, не загинув, але мав життя вічне.",
        "17": "Адже не послав Бог [Свого] Сина у світ, щоб судити світ, але щоби через Нього спасти світ.",
        "18": "Хто вірить у Нього, не буде засуджений, а хто не вірить, той уже засуджений, бо не повірив в Ім’я Єдинородного Божого Сина.",
        "19": "Це і є суд, що світло прийшло у світ, але люди полюбили темряву більше, ніж світло, бо їхні діла були погані.",
        "20": "Адже кожний, хто чинить зло, ненавидить світло і не приходить до світла, щоби його вчинки не були осуджені, [тому що вони погані].",
        "21": "А хто чинить правду, той іде до світла, щоб виявилися його діла, бо зроблені вони в Бозі!",
        "22": "Після цього Ісус з учнями прийшов в Юдею і там перебував з ними та хрестив.",
        "23": "Іван також хрестив у Еноні, що поблизу Салима, бо там було багато води; люди приходили й хрестилися,",
        "24": "бо Іван [ще] не був укинутий до в’язниці.",
        "25": "Якось виникла суперечка між Івановими учнями та юдеями щодо очищення.",
        "26": "Прийшли вони до Івана і сказали йому: Равві, Той, Хто був з тобою на тому боці Йордану, про Кого ти засвідчив, хрестить і всі йдуть до Нього!",
        "27": "Іван у відповідь сказав: Людина не може нічого приймати, якщо не буде дано їй з неба.",
        "28": "Ви самі мені свідчите про те, що я казав: Я не Христос, а лише посланий перед Ним.",
        "29": "Хто має молоду, є молодим, а друг молодого, стоячи поряд і слухаючи його, радіє від голосу молодого. Оце і є моя радість, вона тепер сповнилася.",
        "30": "Йому належить зростати, а мені – меншати.",
        "31": "Хто приходить згори, Той над усіма. Хто із землі, той земний і по‑земному говорить. Хто приходить з неба, Той над усіма.",
        "32": "Те, що Він побачив і почув, про це і свідчить; але Його свідчення ніхто не приймає.",
        "33": "Хто ж прийняв Його свідчення, той підтвердив, що Бог правдивий.",
        "34": "Бо Кого Бог послав, Той говорить Божі слова, тому що [Бог] дає Духа без міри.",
        "35": "Отець любить Сина і передав усе в Його руки.",
        "36": "Хто вірить у Сина, той має вічне життя, а хто в Сина не вірить, той життя не побачить, але Божий гнів перебуває на ньому."
    },
    "4": {
        "1": "Як тільки Ісус дізнався, що фарисеї почули, що Він збирає та хрестить більше учнів, ніж Іван, –",
        "2": "хоч Сам Ісус не хрестив, а лише Його учні, –",
        "3": "то Він залишив Юдею і знову пішов до Галилеї.",
        "4": "Потрібно Йому було перейти через Самарію.",
        "5": "Він приходить до самарійського міста, що називається Сихар, поблизу поля, яке Яків дав своєму синові Йосифу.",
        "6": "Була там криниця Якова. Ісус, втомившись з дороги, сів отак біля криниці. Було десь близько шостої години.",
        "7": "Приходить жінка із Самарії по воду. Каже їй Ісус: Дай Мені напитися!",
        "8": "Учні ж Його пішли в місто, щоб купити їжі.",
        "9": "Тоді жінка‑самарійка промовила до Нього: Як Ти, будучи юдеєм, просиш пити в мене, коли я – жінка‑самарійка? Адже юдеї не спілкуються із самарійцями!",
        "10": "Ісус у відповідь сказав їй: Коли б ти знала Божий дар і Хто Той, що говорить тобі: Дай мені напитися! – ти просила б у Нього, і Він дав би тобі живої води.",
        "11": "Каже йому жінка: Пане, Ти не маєш відра, а криниця глибока, звідки маєш живу воду?",
        "12": "Хіба Ти більший за нашого батька Якова, який дав нам криницю: і сам з неї пив, і сини його, і худоба його?",
        "13": "У відповідь Ісус сказав їй: Кожний, хто п’є цю воду, буде спраглий знову,",
        "14": "а хто питиме воду, яку Я йому дам, не матиме спраги повік, бо вода, яку Я йому дам, стане в ньому джерелом води, що тече в життя вічне.",
        "15": "Каже Йому жінка: Пане, дай мені цієї води, щоб я не мала спраги й не приходила сюди черпати!",
        "16": "Говорить їй [Ісус]: Іди, поклич свого чоловіка і приходь сюди.",
        "17": "У відповідь жінка сказала Йому: Не маю я чоловіка. Каже їй Ісус: Добре ти сказала, що не маєш чоловіка,",
        "18": "бо п’ятьох чоловіків ти мала, і той, якого нині маєш, не є твоїм чоловіком. Це ти правду сказала.",
        "19": "Каже жінка Йому: Пане, я бачу, що Ти – Пророк.",
        "20": "Наші предки поклонялися на цій горі, а ви кажете, що в Єрусалимі те місце, де потрібно поклонятися.",
        "21": "Ісус промовив до неї: Жінко, вір Мені, що надходить час, коли ні на цій горі, ні в Єрусалимі не будете поклонятися Отцеві.",
        "22": "Ви поклоняєтеся Тому, Кого не знаєте; ми ж поклоняємося Тому, Кого знаємо, бо спасіння від юдеїв.",
        "23": "Але надходить час, – і вже тепер він є, – коли правдиві поклонники будуть поклонятися Отцеві в Дусі та істині, бо Отець шукає Собі таких поклонників.",
        "24": "Бог є Дух, і хто Йому поклоняється, повинен поклонятися у Дусі та істині.",
        "25": "Відказує Йому жінка: Знаю, що прийде Месія, Який називається Христос; коли Він прийде, то сповістить нам усе!",
        "26": "Каже їй Ісус: Це Я – Той, Хто говорить з тобою!",
        "27": "І тоді надійшли Його учні й дивувалися, що Він розмовляв із жінкою. Однак ніхто з них не спитав: Чого хочеш? – або: Чому розмовляєш з нею?",
        "28": "А жінка залишила своє відро, пішла до міста й каже людям:",
        "29": "Ходіть і подивіться на Чоловіка, Який мені сказав усе, що я зробила! Чи часом Він не Христос?",
        "30": "Вони вийшли з міста й пішли до Нього.",
        "31": "Тим часом учні просили Його, кажучи: Равві, їж!",
        "32": "Та Він сказав їм: Я маю їсти поживу, якої ви не знаєте.",
        "33": "Тоді учні почали перемовлятися між собою: Чи не приніс хто Йому їсти?",
        "34": "Каже їм Ісус: Моя пожива – чинити волю Того, Хто послав Мене, та довершити Його справу.",
        "35": "Чи не кажете ви, що за чотири місяці настануть жнива? А я кажу вам: Підійміть ваші очі й погляньте на ниви, які вже дозріли для жнив.",
        "36": "Хто жне, той одержує нагороду і збирає врожай для вічного життя, щоб разом раділи ті, хто сіє і хто жне.",
        "37": "Адже тут справджується приказка: Один сіє, а інший жне.",
        "38": "Я послав вас жати там, де ви не трудилися; інші трудилися, а ви пожинаєте їхню працю!",
        "39": "Багато самарійців з того міста повірило в Нього через слова, які засвідчила жінка: Він сказав мені все, що я зробила.",
        "40": "Ось чому, коли прийшли до Нього самарійці, то просили Його, щоби побув у них. І Він пробув там два дні.",
        "41": "Значно більше повірило через Його слово.",
        "42": "Жінці ж казали: Вже не через твоє свідчення віримо, а тому, що самі чули та знаємо, що Він – справжній Спаситель світу, [Христос].",
        "43": "А через два дні Він вийшов звідти [і пішов] до Галилеї,",
        "44": "бо Сам Ісус засвідчив, що пророк не має пошани на своїй батьківщині.",
        "45": "Отже, коли прийшов у Галилею, галилейці прийняли Його, побачивши все, що Він учинив у Єрусалимі на святі, оскільки й вони ходили на свято.",
        "46": "Отож, [Ісус] знову прийшов до Кани Галилейської, де перетворив воду у вино. В Капернаумі був якийсь придворний, син котрого нездужав.",
        "47": "Почувши, що Ісус прийшов з Юдеї до Галилеї, він пішов до Нього і просив [Його], щоби прийшов і оздоровив його сина, який був при смерті.",
        "48": "А Ісус сказав йому: Якщо не побачите ознак і чудес, не повірите!",
        "49": "Каже Йому придворний: Господи, прийди, поки не померло моє дитя!",
        "50": "Говорить йому Ісус: Іди, твій син живе! І повірив чоловік у слова, які сказав йому Ісус, і пішов.",
        "51": "Відразу ж, як він входив, його раби зустріли його [і сповістили йому], кажучи, що його син живий.",
        "52": "Він же запитав у них про час, коли йому покращало. А йому сказали, що вчора о сьомій годині залишила його гарячка.",
        "53": "Тож батько зрозумів, що то була якраз та година, о котрій сказав йому Ісус: Твій син живе! Тож повірив він сам і весь його дім.",
        "54": "Це вже було друге чудо, яке вчинив Ісус, прийшовши з Юдеї в Галилею."
    },
    "5": {
        "1": "Після цього було юдейське свято, й Ісус прийшов у Єрусалим.",
        "2": "Є в Єрусалимі біля Овечої брами купальня, що по‑юдейському називається Витезда, вона має п’ять критих входів.",
        "3": "У них лежало багато недужих, сліпих, кривих, сухих, [які очікували руху води.",
        "4": "Бо ангел Господній час від часу сходив до купальні й збурював воду. Хто перший заходив після збурення води, той ставав здоровим, хоч би якою була його недуга].",
        "5": "Був там один чоловік, який тридцять вісім років нездужав.",
        "6": "Ісус, побачивши його, як лежав, і, знаючи, що довго він уже хворіє, сказав йому: Чи ти хочеш стати здоровим?",
        "7": "Хворий відповів Йому: Пане, не маю людини, яка вкинула б мене до купальні, коли забурлить вода. Коли ж я приходжу, то інший уже заходить раніше за мене.",
        "8": "Каже йому Ісус: Устань, візьми постіль свою і ходи!",
        "9": "І чоловік тут же став здоровим, узяв свою постіль і почав ходити.",
        "10": "Була тоді субота. Тому юдеї казали до того, хто видужав: Нині субота, і не годиться тобі носити свою постіль.",
        "11": "Він же відповів їм: Той, Хто мене оздоровив, сказав мені: Візьми свою постіль і ходи!",
        "12": "Вони запитали його: Хто Той Чоловік, Який сказав тобі взяти й ходити?",
        "13": "Оздоровлений не знав, Хто Він, бо Ісус увійшов у натовп, який був на тому місці.",
        "14": "Згодом Ісус зустрів його в храмі й сказав йому: Ось видужав ти. Не гріши більше, щоби чого гіршого не сталося тобі.",
        "15": "Пішов цей чоловік і сповістив юдеям, що його оздоровив Ісус.",
        "16": "І стали юдеї переслідувати Ісуса [й намагалися Його вбити] за те, що робив таке в суботу.",
        "17": "Ісус же відповів їм: Мій Отець працює дотепер, – працюю і Я.",
        "18": "Отже, юдеї ще більше намагалися Його вбити не тільки за те, що порушував суботу, але й що Бога називав Своїм Отцем, роблячи Себе рівним Богові.",
        "19": "У відповідь Ісус говорив їм: Істинно, істинно кажу вам: Син не може робити нічого Сам від Себе, а тільки те, що бачить, як Отець робить; що Він робить, – те й Син також робить.",
        "20": "Адже Отець любить Сина й показує Йому все, що Сам робить, і покаже Йому діла ще більші від цих, щоб ви дивувалися.",
        "21": "Отож, як Отець воскрешає мертвих і оживляє, так і Син, кого хоче, оживляє,",
        "22": "оскільки Отець не судить нікого, але весь суд передав Синові,",
        "23": "щоб усі шанували Сина, як шанують Отця. Хто не шанує Сина, той не шанує і Отця, Який Його послав.",
        "24": "Істинно, істинно кажу вам, що хто слухає Моє слово і вірить у Того, Хто послав Мене, має вічне життя і на суд не приходить, але перейшов він від смерті до життя.",
        "25": "Істинно, істинно кажу вам, що надходить час, – і він вже є, – коли мертві почують голос Сина Божого і, почувши, оживуть.",
        "26": "Бо як Отець має життя в Собі, так дав і Синові мати в Собі життя.",
        "27": "І дав Йому владу [і] суд чинити, бо він є Сином Людським.",
        "28": "Не дивуйтеся цьому, бо надходить час, коли всі, хто в могилах, почують Його голос;",
        "29": "і вийдуть ті, які робили добро, у воскресіння життя, а ті, які робили зло, – у воскресіння суду.",
        "30": "Не можу Я Сам від Себе робити нічого. Як Я чую, так і суджу, і Мій суд справедливий, бо не шукаю Своєї волі, але волі Того, Хто Мене послав, – [Отця].",
        "31": "Якщо Я свідчу Сам про Себе, то Моє свідчення неправдиве.",
        "32": "Є інший, Хто свідчить про Мене; і знаю, що свідчення, яким Він свідчить про Мене, істинне.",
        "33": "Ви посилали до Івана, і він засвідчив істину.",
        "34": "Я ж не від людини приймаю свідчення, але кажу це для того, щоб ви були спасенні.",
        "35": "Він був світильником, який горів і світив, ви ж хотіли порадуватися від його світла на якийсь час.",
        "36": "Я ж маю свідчення більше, ніж свідчення Івана, адже діла, які Мені доручив Отець, щоб Я їх довершив, – ті діла, які Я роблю, свідчать про Мене, що Отець Мене послав.",
        "37": "І Сам Отець, Який послав Мене, засвідчив про Мене. А ви голосу Його ніколи не чули і виду Його ніколи не бачили,",
        "38": "і не маєте Його слова, яке перебувало б у вас, тому що не вірите Тому, Кого Він послав.",
        "39": "Дослідіть Писання! Адже ви думаєте через них мати вічне життя, а вони свідчать про Мене.",
        "40": "Та ви не хочете прийти до Мене, щоб мати життя.",
        "41": "Слави від людей Я не приймаю,",
        "42": "але знаю вас, що Божої любові ви не маєте в собі.",
        "43": "Я прийшов у Ім’я Мого Отця, – і ви не приймаєте Мене. Якщо ж інший прийде у своє ім’я, того приймете.",
        "44": "Як ви можете повірити, коли приймаєте одне від одного славу, а слави, що від єдиного Бога, – не шукаєте?",
        "45": "Не думайте, що Я буду оскаржувати вас перед Отцем; є той, хто вас звинувачує, – Мойсей, на якого ви надієтеся.",
        "46": "Бо коли б ви вірили Мойсеєві, то вірили б і Мені, адже він написав про Мене.",
        "47": "Якщо ж ви не вірите його Писанням, то як ви повірите Моїм словам?"
    },
    "6": {
        "1": "Після цього Ісус пішов на другий бік Тиверіадського моря Галилеї.",
        "2": "І за Ним ішов великий натовп, оскільки бачили чудеса, які Він здійснював над хворими.",
        "3": "Ісус вийшов на гору й сидів там зі Своїми учнями.",
        "4": "Наближалася Пасха – юдейське свято.",
        "5": "Тоді Ісус, піднявши очі, побачив, що великий натовп іде до Нього, і каже Пилипові: За що купимо хліба, щоб вони поїли?",
        "6": "Він говорив це, випробовуючи його, бо Сам знав, що мав робити.",
        "7": "Відповів йому Пилип: На двісті динаріїв хліба буде недостатньо, щоб кожний хоч трохи одержав.",
        "8": "Каже Ісусові один із Його учнів, Андрій, брат Симона‑Петра:",
        "9": "Тут є [один] хлопець, який має п’ять ячмінних хлібів та дві риби, але що це на таку кількість?",
        "10": "Промовив Ісус: Розсадіть людей! Було тут багато трави. Тож посідали люди, числом тисяч зо п’ять.",
        "11": "Ісус узяв хліби і, віддавши хвалу, подав [учням; учні ж] – тим, які посідали; також і рибу, скільки бажали.",
        "12": "Коли наїлися, Він сказав Своїм учням: Зберіть залишені куски, щоб нічого не пропало.",
        "13": "Зібрали й наповнили дванадцять кошиків шматками з п’ятьох ячмінних хлібів, що залишилися після тих, які їли.",
        "14": "Тоді люди, побачивши чудо, яке [Ісус] вчинив, говорили, що Він є справжній Пророк, Який має прийти у світ.",
        "15": "А Ісус, знаючи, що вони мають намір прийти, взяти й проголосити Його Царем, відійшов знову Сам на гору.",
        "16": "З настанням вечора Його учні спустилися до моря,",
        "17": "увійшли в човен і попливли на другий бік моря, до Капернаума. Уже стемніло, а Ісус ще не приходив до них;",
        "18": "море розхвилювалося, бо подув сильний вітер.",
        "19": "Коли вони пропливли десь двадцять п’ять чи тридцять стадій, то побачили, що Ісус іде по морю й наближається до човна, – і налякалися.",
        "20": "Він же каже їм: Це Я, не бійтеся!",
        "21": "Вони хотіли взяти Його до човна, а тим часом човен пристав до берега, куди вони прямували.",
        "22": "Наступного дня юрба, яка перебувала на другому боці моря, побачила, що іншого човна там не було, крім [того] одного, [до якого ввійшли Його учні], і що Ісус не входив до човна зі Своїми учнями, а відпливли лише самі Його учні.",
        "23": "Тим часом з Тиверіади припливли інші човни поблизу того місця, де їли хліб після того, як Господь віддав хвалу.",
        "24": "Коли люди побачили, що там немає ні Ісуса, ні Його учнів, вони самі посідали в човни й попливли до Капернаума, шукаючи Ісуса.",
        "25": "Коли знайшли Його на тому боці моря, сказали Йому: Равві, коли Ти прибув сюди?",
        "26": "У відповідь Ісус сказав їм: Істинно, істинно кажу вам: ви шукаєте Мене не тому, що побачили чудеса, але тому, що їли хліб і наситилися.",
        "27": "Не працюйте для поживи, яка гине, але для поживи, яка залишається на вічне життя, яку дасть вам Син Людський, бо Його призначив Бог Отець!",
        "28": "Запитали в Нього: Що нам робити, аби чинити Божі діла?",
        "29": "У відповідь Ісус їм сказав: Боже діло є те, щоб ви повірили в Того, Кого Він послав.",
        "30": "Тоді сказали Йому: Яку ознаку Ти зробиш, щоб ми побачили і повірили Тобі? Що Ти зробиш?",
        "31": "Наші батьки їли манну в пустелі, згідно з написаним: Хліб з неба дав їм їсти!",
        "32": "А Ісус їм відказав: Істинно, істинно кажу вам: не Мойсей дав вам хліб з неба, але Мій Отець дає вам справжній хліб з неба,",
        "33": "бо хлібом Божим є Той, Хто сходить з неба і дає світові життя.",
        "34": "Тоді сказали Йому: Господи, давай нам завжди цей хліб!",
        "35": "Сказав їм Ісус: Я – хліб життя! Хто приходить до Мене, – не буде голодувати, і хто вірить у Мене, – ніколи не буде спраглим.",
        "36": "Але Я сказав вам, що ви хоч і побачили Мене, але не вірите.",
        "37": "Все, що дає Мені Отець, прийде до Мене; і того, хто приходить до Мене, Я не вижену геть,",
        "38": "бо Я зійшов з неба виконувати не Мою волю, а волю Того, Хто Мене послав, – [Отця].",
        "39": "А воля Того, Хто Мене послав, – [Отця], – є та, аби все, що Він Мені дав, Я не втратив, але воскресив це останнього дня.",
        "40": "Воля Мого Отця є та, щоб кожний, хто бачить Сина й вірить у Нього, мав вічне життя, – і Я воскрешу його останнього дня.",
        "41": "Тож нарікали на Нього юдеї, бо Він сказав: Я – хліб, який зійшов з неба, –",
        "42": "і казали: Хіба це не Ісус, син Йосипа, батька й матір Якого ми знаємо? Як же тепер [Він] каже: Я зійшов з неба?",
        "43": "У відповідь Ісус сказав їм: Не ремствуйте між собою.",
        "44": "Ніхто не може прийти до Мене, коли Отець, Який Мене послав, не притягне його, – і Я воскрешу його останнього дня.",
        "45": "Написано в пророків: І всі будуть навчені Богом! Кожний, хто чув Отця і навчився, приходить до Мене.",
        "46": "Не тому, що Отця хтось бачив; хіба лише Той, Хто є від Бога, – Він і бачив Отця.",
        "47": "Істинно, істинно кажу вам: той, хто вірить [у Мене], має вічне життя.",
        "48": "Я – хліб життя!",
        "49": "Ваші батьки їли манну в пустелі, – і повмирали.",
        "50": "Цей же – хліб, який сходить із неба, аби той, хто його їсть, не помер.",
        "51": "Я – хліб живий, який зійшов з неба; якщо хто буде їсти цей хліб, житиме вічно. Хліб, який Я дам, – це Моє тіло, [яке Я віддам] для життя світу!",
        "52": "Тоді стали сперечатися між собою юдеї, кажучи: Як це може Він дати нам їсти Своє тіло?",
        "53": "А Ісус сказав їм: Істинно, істинно кажу вам: якщо не будете їсти тіла Сина Людського і не будете пити Його крові, не будете мати в собі життя.",
        "54": "Хто їсть Моє тіло і п’є Мою кров, той має вічне життя, і Я його воскрешу останнього дня.",
        "55": "Адже Моє тіло – справжня пожива, а Моя кров – справжній напій.",
        "56": "Хто споживає Моє тіло і п’є Мою кров, той перебуває в Мені, і Я в ньому.",
        "57": "Як послав Мене живий Отець, так і Я живу через Отця, – і той, хто буде споживати Мене, житиме через Мене.",
        "58": "Це є хліб, який зійшов із неба. Не так, як батьки [ваші манну] їли й померли, а хто споживатиме цей хліб, буде жити вічно!",
        "59": "Так говорив Він, навчаючи в синагозі в Капернаумі.",
        "60": "Чимало Його учнів, почувши це, казали: То жорстокі слова! Хто може їх слухати?",
        "61": "Ісус же, знаючи в Собі, що Його учні нарікають через це, сказав їм: Чи це вас спокушує?",
        "62": "А що ж буде, як ви побачите, що Син Людський підіймається туди, де був раніше?",
        "63": "Дух оживляє, а тіло ніяк не допомагає. Слова, які Я вам сказав, є дух і життя.",
        "64": "Але є деякі з вас, які не вірять! Ісус із самого початку знав, хто є ті, які не вірять, і хто є той, котрий Його зрадить.",
        "65": "І Він додав: Тому Я сказав вам, що ніхто не може прийти до Мене, якщо йому не було дано від [Мого] Отця.",
        "66": "Від того часу багато хто з Його учнів відійшов геть і вже не ходив з Ним.",
        "67": "Тоді Ісус сказав дванадцятьом: Може, і ви хочете відійти?",
        "68": "А Симон‑Петро відповів Йому: Господи, до кого ми підемо? Ти маєш слова вічного життя;",
        "69": "і ми повірили й пізнали, що Ти є Святий – [Син живого] Бога!",
        "70": "Відповів їм Ісус: Чи не дванадцятьох вас Я вибрав? Але один з вас є дияволом.",
        "71": "Він говорив про Юду Іскаріота, сина Симона, бо він, будучи одним із дванадцятьох, мав Його зрадити."
    },
    "7": {
        "1": "Після цього Ісус подорожував по Галилеї, бо не хотів ходити по Юдеї, тому що юдеї прагнули Його вбити.",
        "2": "А наближалося юдейське свято Кучок.",
        "3": "І сказали Ісусові Його брати: Вийди звідси й піди до Юдеї, щоб і Твої учні побачили діла, які Ти робиш.",
        "4": "Адже ніхто такого не робить таємно, але сам шукає, як стати відомим. Якщо робиш таке, то вияви Себе світові!",
        "5": "Оскільки і Його брати не вірили в Нього.",
        "6": "На це Ісус сказав їм: Мій час ще не настав, але ваш час завжди готовий.",
        "7": "Світ не може вас ненавидіти. Мене ж він ненавидить, бо Я свідчу про нього, що його діла лихі.",
        "8": "Ідіть на свято; Я не йду на це свято, бо Мій час ще не сповнився!",
        "9": "Сказавши це, Він залишився в Галилеї Сам.",
        "10": "Коли ж Його брати пішли на свято, то й Він пішов, але не явно, а наче таємно.",
        "11": "Тож юдеї розшукували Його під час свята й запитували: Де Він?",
        "12": "І була щодо Нього велика суперечка між людьми. Деякі казали, що Він добрий; інші ж казали, що ні, – Він обманює народ.",
        "13": "Та відкрито ніхто не говорив про Нього, бо боялися юдеїв.",
        "14": "Посередині свята Ісус увійшов до храму й почав навчати.",
        "15": "Тому дивувалися юдеї, кажучи: Як Він знає Писання, хоч не вчився?",
        "16": "Тоді у відповідь Ісус їм сказав: Моя наука – не Моя, але Того, Хто Мене послав.",
        "17": "Якщо хто хоче чинити Його волю, той пізнає вчення, чи воно від Бога, чи Я говорю від Себе.",
        "18": "Хто говорить від себе самого, той шукає власної слави, а Хто шукає слави для Того, Хто послав Його, Той правдивий, і немає в Ньому неправди.",
        "19": "Чи не Мойсей дав вам Закон? А ніхто з вас не виконує Закону. Чому ж ви Мене хочете вбити?",
        "20": "Натовп відповів [і сказав]: Біса маєш! Хто Тебе хоче вбити?",
        "21": "У відповідь Ісус сказав їм: Одне діло зробив Я, – і ви всі дивуєтеся.",
        "22": "Мойсей заповідав вам обрізатися не тому, що воно від Мойсея, але тому, що воно від батьків, і ви в суботу обрізуєте людину.",
        "23": "Якщо чоловік приймає обрізання в суботу, щоб не був порушений закон Мойсея, то чого ж ви палаєте на Мене гнівом, що Я зробив здоровою в суботу всю людину?",
        "24": "Не судіть за зовнішнім виглядом, але судіть справедливим судом!",
        "25": "Тоді деякі жителі Єрусалима почали говорити: Хіба це не Той, Кого хочуть убити?",
        "26": "І ось, Він говорить відкрито і нічого Йому не кажуть. Чи справді впевнилися старші, що Він Христос?",
        "27": "Але ж ми знаємо, звідки Він; коли ж прийде Христос, ніхто не знатиме, звідки Він.",
        "28": "Тоді Ісус, навчаючи й розповідаючи в храмі, голосно промовив: І Мене знаєте, і звідки Я, ви знаєте; Я не прийшов від Себе, але правдивим є Той, Хто послав Мене, Котрого ви не знаєте.",
        "29": "Я ж Його знаю, бо Я від Нього, і Він Мене послав!",
        "30": "Тому вони намагалися схопити Його, але ніхто не наклав на Нього рук, бо ще не настав Його час.",
        "31": "Багато людей повірили в Нього і казали: Коли прийде Христос, хіба Він буде робити більші чудеса від тих, які Цей зробив?",
        "32": "Почули фарисеї, що юрба гомоніла таке про Нього. І послали фарисеї та первосвященики своїх слуг, щоб вони схопили Його.",
        "33": "Тому сказав Ісус: Ще короткий час буду з вами, та й піду до Того, Хто послав Мене.",
        "34": "Будете шукати Мене – і не знайдете; і де Я буду, ви туди не зможете прийти!",
        "35": "Міркували між собою юдеї: Куди це Він хоче йти, що ми не знайдемо Його? Чи до розсіяних між греками хоче йти та й греків навчати?",
        "36": "Що то за слово Він сказав: Будете шукати Мене – і не знайдете; і де Я буду, ви туди не зможете прийти?",
        "37": "Останнього великого дня свята Ісус стояв і закликав, кажучи: Якщо хто спраглий, нехай приходить до Мене і п’є.",
        "38": "Хто вірить у Мене, як каже Писання, ріки живої води з нутра його потечуть.",
        "39": "Це Він сказав про Духа, Якого мали одержати ті, котрі повірили в Нього. Але Духа ще не було, бо Ісус ще не був прославлений.",
        "40": "[Багато хто] з народу, почувши ці слова, міркував: Це справді Пророк!",
        "41": "Інші твердили: Це Христос! Ще інші говорили: Хіба з Галилеї прийде Христос?",
        "42": "Хіба в Писанні не сказано, що Христос прийде з нащадків Давида, з Вифлеєма – села, звідки був Давид?",
        "43": "Тож через Нього в народі постала незгода.",
        "44": "Деякі ж з них хотіли схопити Його, але ніхто не накладав на Нього рук.",
        "45": "Отже, слуги повернулися до первосвящеників і фарисеїв, а ті дорікали їм: Чому ви не привели Його?",
        "46": "Слуги відповіли: Ніколи ще жодна людина не говорила так, [як Цей Чоловік].",
        "47": "Тоді фарисеї їм відповіли: Чи й ви також обмануті?",
        "48": "Хіба хтось зі старших чи з фарисеїв повірив у Нього?",
        "49": "Але цей народ, який не знає Закону, – проклятий він!",
        "50": "Каже їм Никодим, який приходив до Нього раніше і був одним із них:",
        "51": "Хіба судить наш Закон людину, не вислухавши її спочатку і не дізнавшись, що вона робить?",
        "52": "Та вони у відповідь сказали йому: А ти часом не з Галилеї? Досліди і побачиш, що пророк не приходить з Галилеї!",
        "53": "І розійшлися всі по своїх домах."
    },
    "8": {
        "1": "Ісус пішов на Оливну гору.",
        "2": "Та вдосвіта знову прийшов до храму, і весь народ приходив до Нього, і Він, сівши, навчав їх.",
        "3": "А книжники й фарисеї привели [до Нього] жінку, схоплену під час перелюбу і, поставивши її посередині,",
        "4": "кажуть Йому: Учителю, ця жінка явно була схоплена в перелюбі.",
        "5": "В законі Мойсей наказав нам таких побивати камінням. А Ти що на це скажеш?",
        "6": "Це вони говорили, випробовуючи Його, щоб мати підставу звинуватити Його. Ісус же, схилившись додолу, писав пальцем по землі, [не звертаючи на них уваги].",
        "7": "Оскільки вони продовжували запитувати Його, Він підвівся і сказав їм: Хто з вас без гріха, нехай перший кине в неї камінь!",
        "8": "І знову, схилившись, писав по землі.",
        "9": "Вони ж, почувши, [і засоромлені совістю], відходили один за одним, починаючи зі старших [до останніх]; і залишився Сам [Ісус] та жінка, яка стояла посередині.",
        "10": "Ісус, підвівши голову [і не побачивши нікого, лише саму жінку], сказав їй: Жінко, де вони, [ті, хто звинувачував тебе]? Ніхто тебе не осудив?",
        "11": "Вона відповіла: Ніхто, Господи. А Ісус їй сказав: Я тебе також не засуджую. Іди й відтепер більше не гріши.",
        "12": "Тоді Ісус знову промовляв до них, кажучи: Я – Світло для світу! Хто піде за Мною, той не ходитиме в темряві, але матиме Світло життя.",
        "13": "Однак фарисеї Йому сказали: Ти свідчиш про Себе Сам, тож Твоє свідчення не є правдивим.",
        "14": "У відповідь Ісус сказав їм: Хоч Я свідчу про Себе, Моє свідчення є правдивим, бо Я знаю, звідки прийшов і куди йду, а ви не знаєте, звідки Я і куди йду.",
        "15": "Ви по‑тілесному судите, – Я ж не суджу нікого.",
        "16": "А якщо Я і суджу, то Мій суд є правдивим, бо Я не один, але з Тим, Хто Мене послав, – з Отцем.",
        "17": "У вашому ж таки Законі написано, що свідчення двох людей є правдивим.",
        "18": "Я Сам свідчу про Себе, та свідчить про Мене і Той, Хто Мене послав, – Отець!",
        "19": "Тоді запитали Його: Де Твій Отець? Ісус відповів: Ні Мене не знаєте, ні Мого Отця; коли б ви Мене знали, то знали б і Мого Отця.",
        "20": "Ці слова Він сказав біля скарбниці, навчаючи в храмі, й ніхто не схопив Його, бо ще не прийшов Його час.",
        "21": "Тоді знову сказав їм [Ісус]: Я відходжу, і ви будете шукати Мене, і в гріховності своїй помрете. Куди Я іду, туди ви не можете піти!",
        "22": "Тож юдеї міркували між собою, чи Сам Себе Він не вб’є, коли каже: Куди Я іду, туди ви не можете піти?",
        "23": "А Він говорив їм: Ви – здолу, Я – звисока; ви від цього світу, Я не від цього світу.",
        "24": "Тому Я сказав вам, що помрете у ваших гріхах. Бо коли не повірите, що Я є, то помрете у ваших гріхах.",
        "25": "А вони запитали Його: Хто Ти? Сказав їм Ісус: Я – Початок, що й кажу вам.",
        "26": "Багато Я маю про вас говорити і судити, але Той, Хто послав Мене, є правдивий, і Я світові те кажу, що від Нього почув.",
        "27": "Вони ж не зрозуміли, що Він говорив їм про Отця.",
        "28": "Тому Ісус їм сказав: Коли піднесете Сина Людського, тоді зрозумієте, що це Я і що від Себе нічого не роблю, а тільки як навчив Мене [Мій] Отець, – те й говорю.",
        "29": "Той, Хто послав Мене, є зі Мною; [Отець] не залишив Мене Самого, бо Я завжди роблю те, що Йому до вподоби!",
        "30": "Коли Він це говорив, багато хто повірив у Нього.",
        "31": "Тож промовив Ісус до тих юдеїв, які повірили в Нього: Якщо ви будете перебувати в Моєму слові, тоді справді будете Моїми учнями",
        "32": "і пізнаєте істину, а істина вас вільними зробить!",
        "33": "Вони відповіли Йому: Ми є потомством Авраама і не були ні в кого й ніколи невільниками. То як же Ти кажеш, що станемо вільними?",
        "34": "Відповів їм Ісус: Істинно, істинно кажу вам, що кожний, хто чинить гріх, є невільником гріха.",
        "35": "Але невільник не залишається в домі навіки; Син же залишається навіки.",
        "36": "Отже, якщо Син визволить вас, то справді будете вільні.",
        "37": "Знаю, що ви є потомством Авраама, але прагнете Мене вбити, бо Моє слово не вміщається у вас.",
        "38": "Я кажу те, що побачив у [Мого] Отця, а ви чините те, що чули від [вашого] батька.",
        "39": "У відповідь вони Йому сказали: Авраам наш батько! Каже їм Ісус: Якби ви були дітьми Авраама, ви чинили б діла Авраамові;",
        "40": "нині ж ви шукаєте вбити Мене – Людину, Котра сказала вам істину, яку почула від Бога. Авраам такого не робив.",
        "41": "Ви робите діла вашого батька! Тоді вони сказали Йому: Ми народилися не від перелюбу; маємо одного Отця – Бога!",
        "42": "Сказав їм Ісус: Якби Бог був вашим Отцем, ви полюбили б Мене, бо Я від Бога вийшов і прийшов, – не Сам від Себе прийшов, але Він Мене послав.",
        "43": "Чому ви не розумієте Моєї мови? Бо ви не можете слухати Моїх слів.",
        "44": "Ви від вашого батька – диявола, і ви хочете виконувати бажання вашого батька. Той був душогубом від самого початку і в істині не встояв, бо немає в ньому істини. Коли говорить неправду, тоді своє говорить, бо він неправдомовець і батько неправди.",
        "45": "А коли Я істину кажу, – ви не вірите Мені.",
        "46": "Хто з вас оскаржить Мене за гріх? А якщо Я істину кажу, то чому ви Мені не вірите?",
        "47": "Хто від Бога, той слухає Божі слова; ви ж тому й не слухаєте, що ви не від Бога!",
        "48": "Відповідаючи на це, юдеї сказали: Хіба не так ми говоримо, що Ти самарієць і біса маєш?",
        "49": "Ісус відповів: Я біса не маю, але шаную Мого Отця, а ви Мене зневажаєте.",
        "50": "Я не шукаю власної слави: є Той, Хто шукає і судить.",
        "51": "Знову й знову запевняю вас, що коли хто збереже Моє слово, не побачить смерті повік!",
        "52": "Тоді юдеї сказали Йому: Тепер ми довідалися, що Ти маєш біса. І Авраам помер, і пророки, а Ти кажеш: Коли хто збереже Моє слово, не скуштує смерті ніколи.",
        "53": "Хіба Ти більший від нашого батька Авраама, який помер? Та й пророки повмирали. Ким Ти Себе Самого робиш?",
        "54": "Ісус відповів: Якщо Я буду прославляти Себе Самого, то слава Моя – ніщо. Це Мій Отець Мене прославляє, – Той, про Кого ви кажете: Він – наш Бог;",
        "55": "ви Його не пізнали, Я ж Його знаю. І якщо Я скажу, що не знаю Його, то буду подібним до вас – неправдомовцем, але Я Його знаю та зберігаю Його слово.",
        "56": "Авраам, ваш батько, радий був би побачити Мій день – і побачив, і зрадів!",
        "57": "На це юдеї Йому сказали: Ти не маєш ще й п’ятдесяти років, а вже бачив Авраама?",
        "58": "Та Ісус їм сказав: Істинно, істинно кажу вам: Перш ніж був Авраам, – Я є!",
        "59": "Тоді схопили каміння, щоб кидати в Нього. Ісус же скрився і вийшов з храму, [пройшовши між ними, і попрямував далі]."
    },
    "9": {
        "1": "А коли Він ішов, то побачив чоловіка, сліпого від народження.",
        "2": "Його учні запитали Його, кажучи: Учителю, хто згрішив: він чи батьки його, що сліпим народився?",
        "3": "Ісус відповів: Ні він не згрішив, ні його батьки, але щоб виявилися на ньому Божі діла.",
        "4": "Доки є день, потрібно, щоб ми робили діла Того, Хто Мене послав; надходить ніч, коли ніхто не зможе робити.",
        "5": "Поки Я є у світі, Я – Світло для світу!",
        "6": "Сказавши це, Він плюнув на землю, зробив грязиво зі слини й помазав ним очі сліпому,",
        "7": "і сказав йому: Піди вмийся в купальні Силоам! Силоам у перекладі означає «посланий». Отже, він пішов, умився і прийшов зрячим.",
        "8": "Сусіди ж і ті, котрі бачили його раніше, як він був жебраком, казали: Хіба це не той, хто сидів і жебрав?",
        "9": "Деякі говорили, що це він; інші говорили, що ні, але подібний до нього. Він [же] казав: Це я!",
        "10": "Тоді випитували в нього: Як тобі відкрилися очі?",
        "11": "Він відповів: Чоловік, Якого звуть Ісус, зробив грязиво й помазав мої очі та сказав мені: Іди в [купальню] Силоам і вмийся. Я пішов, умився і прозрів.",
        "12": "І запитали в нього: Де Він? Той каже: Я не знаю.",
        "13": "Тож повели того, який був колись сліпий, до фарисеїв.",
        "14": "А того дня, коли Ісус зробив грязиво й відкрив йому очі, була субота.",
        "15": "Знову запитували його фарисеї, як він прозрів. Він сказав їм: Грязиво поклав мені на очі, я вмився і бачу.",
        "16": "Деякі з фарисеїв говорили: Ця Людина не є від Бога, бо не дотримується суботи. Інші ж казали: Як може грішна людина робити такі чудеса? І виник між ними поділ.",
        "17": "Знову кажуть сліпому: Що ти скажеш про Нього, оскільки Він відкрив твої очі? Він же сказав: Це Пророк!",
        "18": "Але юдеї не повірили в те, що він був сліпим і став зрячим, аж поки не покликали батьків того, хто прозрів,",
        "19": "і не запитали їх, говорячи: Чи це ваш син, про якого ви кажете, що народився сліпий? Як же він тепер бачить?",
        "20": "У відповідь його батьки сказали [їм]: Знаємо, що він – наш син і що народився сліпий,",
        "21": "а чому тепер бачить, – не знаємо, або хто відкрив йому очі, – ми не знаємо. Він дорослий, його й запитайте; нехай говорить сам за себе!",
        "22": "Таке сказали його батьки, оскільки боялися юдеїв; а юдеї вже змовилися, що коли хто визнає його за Христа, то буде відлучений він від синагоги.",
        "23": "Ось чому його батьки сказали: Він дорослий, тож запитайте його самого.",
        "24": "Отже, вдруге покликали чоловіка, який був сліпий, і сказали йому: Віддай славу Богові! Ми знаємо, що Той Чоловік грішний!",
        "25": "У відповідь він сказав: Чи Він грішний, – я не знаю; одне знаю, що я був сліпий, а тепер бачу!",
        "26": "[Ще раз] запитали його: Що Він тобі зробив? Як відкрив твої очі?",
        "27": "Він відповів їм: Я вам уже сказав, та ви не вислухали. Що ще хочете почути? Чи й ви хочете стати Його учнями?",
        "28": "І докорили йому, кажучи: Це ти Його учень, а ми – учні Мойсея.",
        "29": "Ми знаємо, що з Мойсеєм говорив Бог, а Цей – ми не знаємо звідки Він!",
        "30": "Чоловік сказав їм у відповідь: Дивно, що ви не знаєте, звідки Він, а Він відкрив мені очі.",
        "31": "Адже відомо, що грішників Бог не слухає, але коли хто Бога шанує і чинить Його волю, того Він слухає.",
        "32": "Споконвіку не чувано, щоби хтось відкрив очі тому, хто народився сліпим.",
        "33": "Якби Він не був від Бога, то не міг би робити нічого!",
        "34": "А вони йому у відповідь сказали: Ти весь у гріхах народився, і ти ще нас вчиш? І вигнали його геть.",
        "35": "Почувши, що його вигнали геть, Ісус знайшов його і сказав [йому]: Чи віриш ти в Сина Людського?",
        "36": "Той у відповідь сказав: А хто Він, Господи, щоб я повірив у Нього?",
        "37": "Ісус сказав йому: І ти Його бачив, оце Він говорить з тобою.",
        "38": "Він же сказав: Вірю, Господи! – і вклонився Йому.",
        "39": "А Ісус сказав: На суд Я прийшов у цей світ, щоб сліпі бачили, а зрячі щоб ставали сліпими!",
        "40": "Почули це деякі фарисеї, які були з Ним, і сказали Йому: Невже й ми сліпі?",
        "41": "Відповів їм Ісус: Якби ви були сліпі, то не мали би гріха, але ви кажете, що бачите, тож гріх ваш залишається на вас."
    },
    "10": {
        "1": "Істинно, істинно кажу вам: хто не входить до овечої кошари дверима, але перелазить в іншому місці, той злодій і розбійник,",
        "2": "а хто входить дверима, той пастир овець.",
        "3": "Йому воротар відчиняє, і вівці слухаються його голосу; він кличе своїх овець по імені й виводить їх.",
        "4": "Коли він усіх своїх овець веде, то йде перед ними, а вівці йдуть за ним, бо знають його голос;",
        "5": "за чужим же вони не підуть, а втікатимуть від нього, бо не знають чужого голосу!",
        "6": "Таку притчу розповів їм Ісус. Та вони не зрозуміли, що означало те, про що Він говорив їм.",
        "7": "Тоді ще сказав [їм] Ісус: Істинно, істинно кажу вам, що Я – двері для овець.",
        "8": "Всі, котрі приходили переді Мною, були злодії та розбійники, але вівці не слухали їх.",
        "9": "Я – двері! Якщо хто Мною ввійде, то буде спасенний; він увійде і вийде, і знайде пасовисько.",
        "10": "Злодій приходить тільки для того, щоб украсти, вбити і погубити. Я ж прийшов, щоб ви мали життя і щоб над міру мали.",
        "11": "Я – Пастир добрий! Пастир добрий кладе Свою душу за овець.",
        "12": "Наймит же і той, хто не є пастирем, якому вівці не належать, коли бачить наближення вовка, кидає овець і втікає, а вовк хапає і розполохує [овець];",
        "13": "[наймит утікає], адже він – наймит і про овець не дбає.",
        "14": "Я – Пастир добрий. І Я знаю Своїх, і Мої знають Мене;",
        "15": "як знає Мене Отець, так і Я знаю Отця, і кладу Свою душу за овець.",
        "16": "Я маю й інших овець, які не з цієї кошари, тож Мені треба і їх привести; вони почують Мій голос, і буде одна отара й один Пастир.",
        "17": "Саме тому любить Мене Отець, що Я кладу Свою душу, аби знову прийняти її.",
        "18": "Ніхто не бере її від Мене, але Я Сам віддаю її. Владу маю її віддати, і владу маю знову її прийняти; цю заповідь Я одержав від Мого Отця.",
        "19": "Через ці слова знову виникла незгода між юдеями.",
        "20": "Багато з них казали: Він має біса та є несамовитим! Навіщо слухаєте Його?",
        "21": "Інші казали: Ні, це не слова біснуватого. Хіба може біс відкрити очі сліпому?",
        "22": "Було тоді в Єрусалимі свято Відновлення; стояла зима.",
        "23": "Ісус ходив у храмі – в притворі Соломона.",
        "24": "Його обступили юдеї і говорили Йому: Доки будеш тримати нас у непевності? Якщо Ти Христос, скажи нам відкрито!",
        "25": "Ісус відповів їм: Я вам сказав, а ви не вірите. Справи, які Я чиню в Ім’я Мого Отця, вони свідчать про Мене.",
        "26": "Але ви не вірите, бо ви не з Моїх овець,",
        "27": "[як Я вам сказав]. Мої вівці слухаються Мого голосу, і Я знаю їх, і вони йдуть за Мною,",
        "28": "і Я даю їм вічне життя, і вони не загинуть повік, і ніхто не забере їх з Моїх рук.",
        "29": "Мій Отець, Який дав їх Мені, є більший від усіх, і ніхто не може забрати [їх] з руки [Мого] Отця.",
        "30": "Я і Отець – Ми одне!",
        "31": "І знову юдеї взялися за каміння, щоб Його каменувати.",
        "32": "Ісус відповів їм: Багато добрих діл показав Я вам від [Мого] Отця. За яке з цих діл хочете Мене каменувати?",
        "33": "Відповіли Йому юдеї, [кажучи]: Не за добрі діла каменуємо Тебе, але за богозневагу, за те, що Ти, будучи людиною, робиш Себе Богом!",
        "34": "Ісус відповів їм: Хіба не написано у вашому законі: Я сказав: ви боги?",
        "35": "Якщо богами назвав Він тих, до кого було слово Боже, – а Писання не може бути порушене, –",
        "36": "то про Того, Кого Отець освятив і послав у світ, ви кажете, що Він зневажає Бога, бо Я сказав: Я Божий Син?",
        "37": "Якщо Я не роблю діл Мого Отця, то не вірте Мені;",
        "38": "якщо ж Я роблю, то хоч не вірите Мені, – вірте ділам, щоб ви зрозуміли й пізнали, що Отець у Мені, а Я – в Отці.",
        "39": "І знову намагалися схопити Його, але Він уникнув їхніх рук.",
        "40": "Тож пішов знову на другий бік Йордану, на те місце, де Іван колись хрестив, і залишився там.",
        "41": "І багато людей прийшло до Нього. Вони говорили, що Іван не зробив жодного чуда, проте все, що говорив Іван про Нього, було істинним.",
        "42": "І багато хто там повірив у Нього."
    },
    "11": {
        "1": "Був один хворий, Лазар з Витанії, із села Марії та її сестри Марти.",
        "2": "Це була та Марія, яка помазала Господа миром та обтерла Його ноги своїм волоссям; її брат Лазар хворів.",
        "3": "Сестри послали передати Йому: Господи, той, кого Ти любиш, хворіє.",
        "4": "Почувши це, Ісус сказав: Ця хвороба не на смерть, але для Божої слави, щоби Божий Син прославився через неї!",
        "5": "Ісус любив Марту, і сестру її, і Лазаря.",
        "6": "Та коли почув, що він хворіє, то залишався два дні на тому місці, де перебував.",
        "7": "Після цього звелів учням: Підемо знову в Юдею!",
        "8": "А учні сказали Йому: Учителю, таж ось юдеї намагалися Тебе камінням побити, а Ти знову туди йдеш?",
        "9": "Ісус відповів: Хіба не дванадцять годин є на день? Якщо хто ходить вдень, не спотикається, адже бачить світло цього світу.",
        "10": "Якщо хто ходить уночі, то спотикається, бо немає світла в ньому!",
        "11": "Сказавши це, вів далі: Наш друг Лазар заснув, – піду розбудити його.",
        "12": "А Його учні сказали: Господи, якщо заснув, то одужає!",
        "13": "Ісус сказав про його смерть, а вони подумали, що Він говорить про звичайний сон.",
        "14": "Тоді Ісус сказав їм прямо: Лазар помер;",
        "15": "і радію за вас, що Я там не був, щоб ви повірили; та ходімо до нього.",
        "16": "Тоді Хома, званий ще Близнюком, сказав іншим співучням: Ходімо й ми, щоб померти з Ним!",
        "17": "Коли Ісус прийшов, то знайшов, що він уже чотири дні як перебуває в гробі.",
        "18": "Витанія була поблизу Єрусалима, якихось п’ятнадцять стадій,",
        "19": "тож багато юдеїв прийшло до Марти й Марії, щоб розрадити їх за брата.",
        "20": "Коли ж Марта почула, що йде Ісус, то вийшла Йому назустріч. Марія ж сиділа вдома.",
        "21": "Марта сказала Ісусові: Господи, якби Ти був тут, не помер би мій брат.",
        "22": "Але й тепер знаю, що Бог дасть Тобі те, що лише попросиш у Бога.",
        "23": "Ісус каже їй: Твій брат воскресне!",
        "24": "Говорить Йому Марта: Знаю, що воскресне у воскресінні, останнього дня.",
        "25": "Та Ісус їй сказав: Я є воскресіння і життя; хто вірить у Мене, – хоч і помре, буде жити.",
        "26": "І кожний, хто живе й вірить у Мене, – не помре повік. Чи віриш ти в це?",
        "27": "Каже Йому: Так, Господи, я повірила, що Ти – Христос, Син Божий, Який приходить у світ.",
        "28": "Сказавши це, вона пішла й покликала свою сестру Марію. Вона пошепки промовила: Учитель прийшов і кличе тебе!",
        "29": "Та ж, як почула, швидко встала й пішла до Нього,",
        "30": "оскільки Ісус ще не прийшов до села, а був на тому місці, де зустріла Його Марта.",
        "31": "А юдеї, які були з нею в хаті й потішали її, побачивши, що Марія швидко встала й вийшла, подалися за нею, гадаючи, що вона пішла до гробниці, щоб там поплакати.",
        "32": "Коли Марія прийшла туди, де був Ісус, і побачила Його, то впала Йому до ніг і промовила: Господи, якби Ти був тут, мій брат не помер би!",
        "33": "Ісус, побачивши, що вона плаче, та юдеї, які прийшли з нею, також плачуть, розжалобився духом і Сам зворушився.",
        "34": "І Він запитав: Де ви його поклали? Йому відповіли: Господи, іди поглянь!",
        "35": "Ісус заплакав.",
        "36": "А юдеї загомоніли: Дивись, як Він любив його!",
        "37": "Деякі з них зауважили: Хіба не міг Той, Хто відкрив очі сліпому, зробити так, щоб і цей не помер?",
        "38": "Перебуваючи у внутрішній жалобі, Ісус підходить до гробниці. Це була печера, до якої прилягав камінь.",
        "39": "Ісус промовив: Відваліть камінь! Марта, сестра померлого, сказала Йому: Господи, вже чути запах, бо чотири дні вже минуло!",
        "40": "Ісус їй відповів: Хіба не сказав Я тобі, що коли будеш вірити, – побачиш Божу славу?",
        "41": "Відвалили камінь від печери, [де лежав померлий]. Ісус звів очі вгору й промовив: Отче, дякую Тобі, що Ти вислухав Мене.",
        "42": "Я знав, що Ти завжди Мене вислуховуєш, але задля натовпу, який стоїть довкола, Я сказав, – аби повірили, що Ти Мене послав!",
        "43": "Промовивши це, Він вигукнув гучним голосом: Лазарю, вийди сюди!",
        "44": "І померлий вийшов. Руки й ноги його були обмотані полотном, а його обличчя обв’язане хусткою. Каже їм Ісус: Розв’яжіть його й звільніть, щоб міг ходити.",
        "45": "Тоді багато юдеїв, які прийшли до Марії та побачили, що Він зробив, повірили в Нього.",
        "46": "Деякі з них пішли до фарисеїв і розповіли їм, що вчинив Ісус.",
        "47": "Зібрали первосвященики й фарисеї раду і говорили: Що нам робити? Адже Ця Людина робить багато чудес!",
        "48": "Якщо залишимо Його, то всі повірять у Нього; і прийдуть римляни, і віднімуть у нас і храм, і народ!",
        "49": "Один же з них, Каяфа, який був того року первосвящеником, сказав їм: Ви нічого не знаєте!",
        "50": "Хіба не розумієте, що краще для вас, щоб Одна Людина померла за народ, а не щоб увесь народ загинув?",
        "51": "Це він сказав не від себе, але, будучи того року первосвящеником, пророкував, що Ісус мав померти за народ, –",
        "52": "і не тільки за народ, але щоб і розсіяних Божих дітей зібрати разом.",
        "53": "Отже, з цього дня вони змовилися вбити Його.",
        "54": "Ісус більше не ходив відкрито між юдеями, але пішов звідти в край, що біля пустелі, до міста, яке називається Єфрем, і там залишався з учнями.",
        "55": "Наближалася юдейська Пасха, і багато людей з країни пішли в Єрусалим перед Пасхою, щоб очиститися.",
        "56": "Шукали тоді Ісуса і, стоячи в храмі, говорили між собою: Як ви вважаєте, чи прийде Він на свято?",
        "57": "А первосвященики та фарисеї видали наказ: якщо хто довідається, де Він перебуває, щоби доніс, аби схопити Його."
    },
    "12": {
        "1": "За шість днів до Пасхи Ісус прийшов до Витанії, де був Лазар, [який помер] і якого Ісус воскресив із мертвих.",
        "2": "Там Йому влаштували вечерю, а Марта обслуговувала. Лазар був одним із тих, хто був з Ним при столі.",
        "3": "Марія, взявши літру мира зі справжнього дорогоцінного нарду, помазала Ісусові ноги й своїм волоссям обтерла їх. Дім наповнився запахом мира.",
        "4": "Каже один з Його учнів, Юда Іскаріотський, [ син Симона], який мав Його видати:",
        "5": "Чому б не продати це миро за триста динаріїв і не роздати бідним?",
        "6": "Він сказав це не тому, що турбувався про бідних, але тому, що був злодієм і, маючи скриньку на гроші, носив те, що вкидали.",
        "7": "А Ісус сказав: Облиш її, це вона на день Мого похорону зберегла:",
        "8": "бідних ви завжди з собою маєте, Мене ж – не завжди маєте.",
        "9": "Багато юдеїв довідалося, що Він там, і прийшли не тільки задля Ісуса, а й щоби побачити Лазаря, якого Він воскресив із мертвих.",
        "10": "Тож первосвященики змовилися, щоб і Лазаря вбити,",
        "11": "бо через нього багато хто відходив від юдеїв і починав вірити в Ісуса.",
        "12": "Наступного дня велика кількість людей, почувши, що Ісус іде в Єрусалим, прийшли на свято.",
        "13": "Вони взяли віття пальм, вийшли назустріч Йому і вигукували, [промовляючи]: Осанна! Благословенний, Хто йде в Ім’я Господнє! Цар Ізраїлю!",
        "14": "А Ісус, знайшовши осля, сів на нього, – згідно з написаним:",
        "15": "Не бійся, дочко Сіонська! Ось Цар твій іде, сидячи на молодому ослі.",
        "16": "Його учні спочатку не зрозуміли цього. Але коли Ісус був прославлений, тоді згадали, що це було про Нього написано, і це Йому зробили.",
        "17": "Свідчили люди, які були з Ним, коли Він викликав Лазаря з гробу і воскресив його з мертвих.",
        "18": "Тому і зустрів Його натовп, бо почув, що Він зробив це чудо.",
        "19": "А фарисеї гомоніли між собою: Дивіться, нічого не вдієте: ось увесь світ пішов за Ним!",
        "20": "Деякі з тих, хто прийшов поклонитися у свято, були греками.",
        "21": "Вони підійшли до Пилипа, який був з Витсаїди Галилейської, і просили його, кажучи: Пане, ми хочемо бачити Ісуса!",
        "22": "Пилип іде і каже про це Андрієві, а [далі] Андрій з Пилипом ідуть та й повідомляють Ісуса.",
        "23": "А Ісус сказав їм у відповідь: Прийшов час прославитися Синові Людському.",
        "24": "Істинно, істинно кажу вам: якщо зерно пшениці, впавши на землю, не вмре, воно залишиться одне. Якщо ж умре, – принесе великий урожай.",
        "25": "Хто любить душу свою, той погубить її; хто ж ненавидить душу свою в цьому світі, той збереже її для вічного життя.",
        "26": "Якщо хто Мені служить, нехай іде за Мною, і де Я, там буде і Мій слуга. Якщо хто Мені служить, того пошанує [Мій] Отець.",
        "27": "Нині душа Моя стривожена. І що Я скажу? Отче, спаси Мене від цієї години! Але ж задля цього Я і прийшов – на цю годину.",
        "28": "Отче, прослав Своє Ім’я! Почувся тоді голос із неба: І прославив Я, і знову прославлю!",
        "29": "А люди, які стояли й чули це, говорили: То був грім. Інші казали: То ангел до Нього заговорив.",
        "30": "У відповідь Ісус сказав: Не для Мене був цей голос, а для вас.",
        "31": "Нині настав суд цьому світові; нині князь цього світу буде вигнаний геть.",
        "32": "Якщо Я буду піднятий від землі, то притягну всіх до Себе!",
        "33": "Він говорив це, зазначаючи, якою смертю мав померти.",
        "34": "А з юрби Йому відповіли: Ми чули із Закону, що Христос перебуває вічно, а Ти кажеш, що Син Людський має бути піднятий. Хто Цей Син Людський?",
        "35": "Тоді Ісус сказав їм: Ще деякий час Світло є між вами. Ходіть, доки маєте Світло, щоб вас не огорнула темрява, а хто ходить у темряві, не знає, куди йде.",
        "36": "Доки маєте Світло, вірте у Світло, щоб ви стали синами Світла! Сказавши це, Ісус скрився і відійшов від них.",
        "37": "Хоча Він зробив перед ними стільки чудес, вони не повірили в Нього,",
        "38": "щоби сповнилося слово пророка Ісаї, яке він сказав: Господи, хто повірив нашій вістці? І кому відкрилася Господня правиця?",
        "39": "Вони не могли вірити ще й тому, що, як казав Ісая:",
        "40": "Засліпив їхні очі, зробив кам’яними їхні серця, аби вони не побачили очима, не зрозуміли серцем і не навернулися, щоб Я оздоровив їх!",
        "41": "Це сказав Ісая, коли побачив славу Його і сповістив про Нього.",
        "42": "Все ж таки багато зі старших повірило в Нього, але через фарисеїв вони не зізнавалися, щоб їх не вигнали із синагоги;",
        "43": "вони бо полюбили людську славу більше, ніж славу Божу.",
        "44": "Тож Ісус гучним голосом сказав: Хто вірить у Мене, той вірить не в Мене, а в Того, Хто послав Мене!",
        "45": "І хто бачить Мене, той бачить Того, Хто послав Мене.",
        "46": "Я – Світло, яке прийшло у світ, щоб кожний, хто вірить у Мене, не перебував у темряві.",
        "47": "Якщо хто почує Мої слова і не зберігатиме, Я його не суджу, бо Я не прийшов, аби судити світ, але щоб спасти світ.",
        "48": "Хто відрікається від Мене і не приймає Моїх слів, той має свого суддю: слово, яке Я сказав, – воно судитиме його останнього дня.",
        "49": "Бо не від Себе Я говорив, а Отець, Який послав Мене, це Він дав Мені заповідь, що маю сказати і що говорити.",
        "50": "І Я знаю, що Його заповідь – це вічне життя. А що Я кажу, то так кажу, як сказав Мені Отець!"
    },
    "13": {
        "1": "Перед святом Пасхи Ісус, знаючи, що настала Його година перейти з цього світу до Отця, виявив любов до Своїх, – тих, які у світі, – до кінця полюбив їх.",
        "2": "Під час вечері, як диявол уже вкинув у серце Юди Іскаріотського, сина Симона, видати Його,",
        "3": "[Ісус], знаючи, що все дав Йому Отець в руки і що від Бога вийшов та до Бога йде,",
        "4": "встав з вечері, зняв одяг і, взявши рушника, підперезався.",
        "5": "Потім налив води до вмивальниці й почав мити ноги учням і обтирати рушником, яким був підперезаний.",
        "6": "Підходить Він до Симона‑Петра. [А той] каже Йому: Господи, чи ж Тобі мити мої ноги?",
        "7": "Ісус у відповідь йому сказав: Що Я роблю, того ти нині не знаєш, але згодом зрозумієш.",
        "8": "Каже Йому Петро: Ти не помиєш моїх ніг повіки! Ісус йому відповів: Якщо не вмию тебе, не матимеш частки зі Мною.",
        "9": "Симон‑Петро каже Йому: Господи, не тільки мої ноги, але й руки та голову.",
        "10": "А Ісус говорить йому: Хто вмитий, тому потрібно тільки ноги обмити, оскільки весь чистий; і ви чисті, але не всі.",
        "11": "Адже Він знав того, хто зрадить Його, тому й сказав, що не всі вони чисті.",
        "12": "А коли помив їхні ноги і надів Свій одяг, знову сів при столі й сказав їм: Чи ви знаєте, що Я зробив вам?",
        "13": "Ви називаєте Мене Вчителем і Господом, і добре ви кажете, бо Я Ним є.",
        "14": "Отже, коли Я, Господь і Учитель, помив вам ноги, то й ви повинні мити ноги один одному.",
        "15": "Адже Я дав вам приклад, щоб і ви робили так, як Я зробив вам.",
        "16": "Істинно, істинно кажу вам, що раб не більший за свого пана, як і посланець не більший від того, хто послав його.",
        "17": "Якщо це знаєте, то ви блаженні, коли це виконуєте.",
        "18": "Не про всіх вас кажу. Я знаю, кого вибрав, але щоби збулося Писання: Хто хліб споживає зі Мною, той підняв проти Мене свою п’яту.",
        "19": "Тепер кажу вам, ще перед тим, як це станеться, щоб коли воно станеться, ви повірили, що то Я.",
        "20": "Істинно, істинно кажу вам: Хто приймає того, кого Я пошлю, – Мене приймає, а хто Мене приймає, – приймає й Того, Хто Мене послав!",
        "21": "Промовивши це, Ісус стривожився духом, засвідчив і сказав: Істинно, істинно кажу вам, що один із вас зрадить Мене!",
        "22": "Учні почали споглядати один на одного, не здогадуючись, про кого Він говорить.",
        "23": "Один із учнів, якого любив Ісус, лежав на грудях Ісуса.",
        "24": "Тож Симон‑Петро кивнув йому, щоби запитав, хто це міг би бути, про кого Він говорить.",
        "25": "А той, прихилившись до грудей Ісуса, каже Йому: Господи, хто це?",
        "26": "Ісус відповів: Це той, кому Я, вмочивши, подам хліб. Умочивши хліб, Він бере і дає Юді Іскаріотському, синові Симона.",
        "27": "І тоді, після цього шматка хліба, ввійшов у нього сатана. А Ісус сказав йому: Що робиш, роби швидше!",
        "28": "Ніхто з тих, хто був при столі, не зрозумів, до чого Він сказав це йому.",
        "29": "Оскільки в Юди була скринька на гроші, то деякі подумали, що Ісус звелів йому купити те, що потрібне на свято, або щоби дав щось бідним.",
        "30": "Отже, взявши той шматок хліба, він відразу вийшов. Була ніч.",
        "31": "А коли він вийшов, Ісус говорить: Нині прославився Син Людський, і Бог прославився в Ньому.",
        "32": "Якщо Бог прославився в Ньому, то і Бог прославить Його в Собі, – і цієї ж миті прославить Його!",
        "33": "Діти, Я з вами буду недовго. Будете Мене шукати, і як Я казав юдеям, – куди Я іду, ви не можете прийти, – те й вам нині кажу.",
        "34": "Нову заповідь даю вам: Любіть один одного! Як Я полюбив вас, щоб і ви любили так один одного.",
        "35": "З того дізнаються всі, що ви – Мої учні, коли любов матимете між собою.",
        "36": "Каже Йому Симон‑Петро: Господи, куди Ти йдеш? Ісус йому відповів: Куди [Я] іду, ти не можеш нині за Мною йти, але підеш пізніше.",
        "37": "Каже Йому Петро: Господи, чому я не можу нині піти за Тобою? Душу свою за Тебе я покладу.",
        "38": "Відповідає [йому] Ісус: Душу свою за Мене ти покладеш? Істинно, істинно кажу тобі: не проспіває півень, як ти тричі відречешся від Мене."
    },
    "14": {
        "1": "Хай не тривожиться ваше серце: вірте в Бога і в Мене вірте.",
        "2": "В домі Мого Отця багато осель. А якби не так, то Я сказав би вам, оскільки йду приготувати вам місце.",
        "3": "І коли піду та приготую вам місце, то Я знову прийду і візьму вас до Себе, щоби де Я, там і ви були.",
        "4": "А куди Я йду, ви дорогу знаєте.",
        "5": "Каже Йому Хома: Господи, ми не знаємо, куди Ти йдеш. [Тож] як можемо знати дорогу?",
        "6": "Ісус говорить йому: Я є дорога, і правда, і життя! Ніхто не приходить до Отця, якщо не через Мене.",
        "7": "Якби ви Мене знали, то знали б і Мого Отця. Відтепер знаєте Його і бачили Його!",
        "8": "Каже Йому Пилип: Господи, покажи нам Отця, – і цього нам вистачить.",
        "9": "Говорить йому Ісус: Стільки часу Я з вами, і ти не знаєш Мене, Пилипе? Хто Мене бачив, той і Отця бачив. Як же ти говориш: Покажи нам Отця?",
        "10": "Хіба ти не віриш, що Я є в Отці, й Отець є в Мені? Слова, які Я кажу вам, не від Себе кажу. Отець, Який у Мені перебуває, – Він і творить ті діла.",
        "11": "Вірте Мені, що Я в Отці, а Отець у Мені. Якщо ж ні, то через Мої діла повірте [Мені].",
        "12": "Істинно, істинно кажу вам, що той, хто вірить у Мене, робитиме діла, які Я роблю, – навіть більші від них чинитиме, бо Я іду до Отця.",
        "13": "І що тільки попросите в Моє Ім’я, те й зроблю, щоби прославився Отець у Сині.",
        "14": "Коли Мене про щось попросите в Моє Ім’я, – Я те зроблю.",
        "15": "Якщо любите Мене, ви будете дотримуватися Моїх заповідей.",
        "16": "І Я попрошу Отця, і дасть вам іншого Утішителя, щоб навіки перебував з вами, –",
        "17": "Духа Істини, Якого світ не може прийняти, бо не бачить Його і не знає [Його]. А ви знаєте Його, бо Він при вас перебуває, і у вас буде Він.",
        "18": "Я не залишу вас сиротами, Я прийду до вас.",
        "19": "Ще трохи, і світ більше не побачить Мене. Ви ж будете бачити Мене, бо Я живу, і ви будете жити.",
        "20": "Того дня ви пізнаєте, що Я в Моєму Отці, й ви в Мені, і Я у вас.",
        "21": "Хто має Мої заповіді та виконує їх, той Мене любить. А хто Мене любить, того любитиме і Мій Отець, і Я любитиму його, і з’явлюся йому Сам.",
        "22": "Каже Йому Юда, – не Іскаріотський: Господи, чому це так, що Ти маєш намір з’явитися нам, а не світові?",
        "23": "У відповідь Ісус сказав йому: Якщо хто любить Мене, той буде виконувати Моє слово; і Мій Отець любитиме його, і Ми прийдемо до нього, і зробимо оселю в ньому.",
        "24": "Хто ж не любить Мене, слів Моїх не виконує. Слово, яке ви чуєте, є не Моє, але Того, Хто послав Мене, – Отця.",
        "25": "Це говорив Я вам, перебуваючи між вами.",
        "26": "А Утішитель – Дух Святий, Якого Отець пошле в Моє Ім’я, Той вас навчить усього і пригадає вам усе, що Я вам говорив.",
        "27": "Мир залишаю вам, Мій мир Я даю вам. Не так, як світ дає, Я даю вам. Хай не тривожиться ваше серце і не лякається.",
        "28": "Ви чули, що Я сказав вам: Я йду, але Я повернуся до вас. Якби ви любили Мене, то втішилися б, тому що [Я сказав], – іду до Отця. Адже Отець більший від Мене!",
        "29": "Я сказав вам раніше, ніж це станеться, щоб тоді, коли воно станеться, ви повірили.",
        "30": "Не довго вже говоритиму з вами, бо надходить князь світу, та в Мені він не має нічого.",
        "31": "Але щоби зрозумів світ, що Я люблю Отця, як заповів Мені Отець, так Я і роблю. Вставайте, ходімо звідси!"
    },
    "15": {
        "1": "Я є справжня Виноградна Лоза, а Мій Отець – Виноградар.",
        "2": "Усяку галузку в Мені, яка не приносить плоду, Він відтинає, а всяку, яка родить плід, очищає, щоб рясніше родила.",
        "3": "Ви вже чисті через слово, яке Я вам сказав.",
        "4": "Перебувайте в Мені, а Я – у вас. Як галузка не може приносити плоду сама по собі, якщо не буде на виноградній лозі, так і ви, якщо не будете перебувати в Мені.",
        "5": "Я є Виноградна Лоза, ви – галузки. Хто перебуває в Мені, а Я в ньому, той приносить рясний урожай, бо без Мене не можете робити нічого.",
        "6": "Хто в Мені не перебуває, буде відкинений геть, мов та гілка, і всохне; їх збирають і кидають у вогонь, і вони згорають.",
        "7": "Якщо ж будете перебувати в Мені, а Мої слова перебуватимуть у вас, то чого б тільки забажали, просіть – і станеться вам.",
        "8": "У цьому прославлений Мій Отець, щоб ви приносили багатий урожай і стали Моїми учнями.",
        "9": "Як полюбив Мене Отець, так і Я полюбив вас; тож перебувайте в Моїй любові.",
        "10": "Якщо будете зберігати Мої заповіді, то перебуватимете в любові Моїй, так само, як Я, зберігши заповіді Мого Отця, перебуваю в Його любові.",
        "11": "Це Я сказав вам, щоб Моя радість перебувала у вас і щоб ваша радість була повною.",
        "12": "Ось Моя заповідь: щоб ви любили один одного так, як Я вас полюбив.",
        "13": "Більшої любові ніхто не має за ту, коли хто душу свою кладе за друзів своїх.",
        "14": "Ви – друзі Мої, якщо чините те, що Я заповідаю вам.",
        "15": "Не називаю вас більше рабами, бо раб не знає, що робить його пан; вас же назвав Я друзями, оскільки сказав вам усе, що почув від Мого Отця.",
        "16": "Не ви Мене вибрали, але Я вибрав вас і настановив вас, щоб ви йшли та плід приносили, і щоби плід ваш залишався, аби те, що тільки попросите від Отця в Моє Ім’я, Він вам дав.",
        "17": "Заповідаю вам, щоб ви любили один одного.",
        "18": "Якщо світ вас ненавидить, знайте, що Мене він раніше від вас зненавидів.",
        "19": "Коли б ви були від світу, то світ своє любив би; ви ж не від світу, а Я вибрав вас зі світу, тому світ і ненавидить вас.",
        "20": "Згадуйте слова, які Я сказав вам: Раб не більший за свого пана. Якщо Мене переслідували, то й вас будуть переслідувати; якщо Моє слово зберегли, то й ваше зберігатимуть.",
        "21": "Але це все будуть робити вам задля Мого Імені, бо ж не знають Того, Хто Мене послав.",
        "22": "Якби Я не прийшов і не говорив їм, то вони не мали б гріха, а тепер не мають уже виправдання за свій гріх.",
        "23": "Хто ненавидить Мене, – ненавидить і Мого Отця.",
        "24": "Якби Я серед них не зробив тих діл, яких ніхто інший не зробив, то гріха не мали б, а тепер і побачили, і зненавиділи Мене й Мого Отця.",
        "25": "Але це сталося, щоби збулося слово, написане в їхньому Законі: Зненавиділи Мене безпідставно.",
        "26": "Коли [ж] прийде Утішитель, Якого Я вам пошлю від Отця, Дух Істини, Який походить від Отця, то Він засвідчить про Мене.",
        "27": "Та й ви свідчіть, адже ви від початку зі Мною!"
    },
    "16": {
        "1": "Це сказав Я вам, щоб ви не були спокушені.",
        "2": "Із синагог виганятимуть вас. Надходить час, коли кожний, хто вбиватиме вас, буде вважати, ніби тим служить Богові.",
        "3": "Вони робитимуть це, бо не пізнали ні Отця, ні Мене.",
        "4": "Отже, Я сказав вам це, щоб коли прийде їхній час, ви згадували, що Я вам сказав. Цього вам не сказав спочатку, бо Я був з вами.",
        "5": "Нині ж іду до Того, Хто послав Мене, і ніхто з вас не питає Мене: Куди відходиш?",
        "6": "Та від того, що Я сказав вам, смутком наповнилося ваше серце.",
        "7": "Але Я істину вам кажу: краще для вас, щоб Я пішов. Бо якщо Я не піду, то Утішитель не прийде до вас. Якщо ж піду, – пошлю Його до вас.",
        "8": "Прийшовши, Він обвинуватить світ за гріх, за праведність і за суд.",
        "9": "Тож за гріх, що не вірять у Мене,",
        "10": "а за праведність, що Я йду до [Мого] Отця, і більше Мене не побачите,",
        "11": "а за суд, що князь цього світу засуджений.",
        "12": "Ще багато чого Я маю сказати вам, але тепер ви не можете знести.",
        "13": "Коли ж прийде Він, Дух Істини, то поведе вас до повної істини, бо не від Себе буде говорити, але що почує, те й говоритиме, і сповістить вам те, що має настати.",
        "14": "Він Мене прославить, бо від Мого одержить і сповістить вам.",
        "15": "Все, що має Отець, є Моє; тому Я і сказав, що з Мого одержить і сповістить вам.",
        "16": "Незабаром не побачите Мене більше, і знову незабаром побачите Мене, [бо Я іду до Отця].",
        "17": "А деякі учні говорили між собою: Що означає те, що нам говорить: Незабаром не побачите Мене, і знову незабаром побачите Мене? Або: Я іду до Отця?",
        "18": "Тоді казали: Що ж означає в Нього – незабаром? Не знаємо, що Він говорить!",
        "19": "Знаючи, що хочуть Його запитати, Ісус сказав їм: Чи про те допитуєтеся між собою, що Я сказав: Незабаром не побачите Мене, і знову – незабаром побачите Мене?",
        "20": "Істинно, істинно кажу вам, що ви будете плакати й ридати, а світ буде радіти; ви будете сумувати, але ваш смуток на радість зміниться.",
        "21": "Жінка, коли родить, терпить муки, бо прийшов її час. Коли ж народить дитину, то вже не пам’ятає страждань через радість, що народилася людина на світ.",
        "22": "Тож і ви нині маєте смуток, та Я знову побачу вас, і зрадіє ваше серце, і вашої радості вже ніхто не забере від вас.",
        "23": "І того дня Мене не проситимете нічого. Істинно, істинно кажу вам: чого тільки попросите від Отця в Моє Ім’я, – дасть вам.",
        "24": "Дотепер в Моє Ім’я ви не просили нічого. Просіть – і отримаєте, щоб ваша радість була повна.",
        "25": "Це Я в притчах сказав вам; надходить година, коли більше в притчах не говоритиму вам, але відкрито сповіщу вам про Отця.",
        "26": "Того дня попросите в Моє Ім’я, – і не кажу вам, що проситиму Отця за вас,",
        "27": "бо Сам Отець любить вас, – адже ви Мене полюбили й повірили, що Я вийшов від Бога.",
        "28": "Я вийшов від Отця і прийшов у світ; знову залишаю світ і йду до Отця!",
        "29": "Кажуть [Йому] Його учні: Ось нині відкрито говориш і жодної притчі не розказуєш.",
        "30": "Тепер бачимо, що знаєш усе і не потребуєш, щоби хтось Тебе запитував. Тому віримо, що Ти вийшов від Бога.",
        "31": "Ісус відповів їм: Тепер вірите?",
        "32": "Ось надходить година, і [вже] настала, що розбіжитеся кожний до свого, а Мене Самого залишите. Та Я не Сам, бо зі Мною Отець.",
        "33": "Це Я сказав вам, щоб у Мені ви мали мир. У світі зазнаєте страждання, але будьте відважні: Я переміг світ!"
    },
    "17": {
        "1": "Після цих слів Ісус підвів очі до неба й сказав: Отче, прийшов час. Прослав Свого Сина, щоби [Твій] Син прославив Тебе.",
        "2": "Оскільки Ти дав Йому владу над усяким тілом, щоб усім тим, кого Ти дав Йому, Він дав їм вічне життя.",
        "3": "Вічне життя є те, щоби знали Тебе, єдиного істинного Бога, і Того, Кого Ти послав, – Ісуса Христа.",
        "4": "Я прославив Тебе на землі, завершив справу, яку Ти доручив Мені виконати.",
        "5": "А тепер Ти прослав Мене, Отче, в Себе тією славою, яку Я мав у Тебе ще перед тим, як світ постав.",
        "6": "Я виявив Твоє Ім’я людям, яких Ти Мені дав зі світу. Твої вони були, і Мені дав Ти їх, і вони зберегли Твоє слово.",
        "7": "Нині вони зрозуміли, що все, що Ти дав Мені, є від Тебе.",
        "8": "Адже слова, які Ти Мені дав, Я передав їм, і вони прийняли і справді зрозуміли, що Я вийшов від Тебе, повіривши, що Ти Мене послав.",
        "9": "Я за них благаю, – не за світ благаю, але за тих, кого Ти Мені дав, бо вони Твої;",
        "10": "і все Моє – Твоє, а Твоє – Моє; і Я прославився в них.",
        "11": "Я більше не є у світі, а вони у світі; Я ж іду до Тебе! Отче Святий, збережи їх у Твоє Ім’я – тих, кого Ти Мені дав, – щоби були одне, як і Ми.",
        "12": "Коли Я був з ними [у світі], Я оберігав їх у Твоє Ім’я, – тих, кого Ти Мені дав, – і Я їх зберіг, і ніхто з них не загинув, крім сина погибелі, щоби сповнилося Писання.",
        "13": "Нині ж до Тебе Я іду, і кажу про це у світі, щоб вони в собі мали повноту Моєї радості.",
        "14": "Я дав їм Твоє Слово, але світ їх зненавидів, бо вони не від світу, як і Я не від світу.",
        "15": "Не благаю, щоб Ти забрав їх від світу, але щоби зберіг їх від злого.",
        "16": "Вони не від світу, як і Я не від світу.",
        "17": "Освяти їх істиною [Своєю]! Твоє Слово – то істина.",
        "18": "Як Ти послав Мене у світ, так і Я послав їх у світ.",
        "19": "За них Я посвячую Себе, щоб і вони були освячені істиною.",
        "20": "Та благаю не лише за них, а й за тих, хто повірить у Мене через їхнє слово,",
        "21": "щоб усі були одне, – так, як Ти, Отче, в Мені, а Я в Тобі, – щоб і вони в Нас були; аби світ повірив, що Ти Мене послав.",
        "22": "І Я передав їм славу, яку Ти Мені дав, – щоби були одне, як і Ми одне.",
        "23": "Я в них, а Ти – в Мені; хай будуть досконалі в єдності, аби світ пізнав, що Ти Мене послав і полюбив їх, як і Мене полюбив.",
        "24": "Отче, хочу, щоб ті, яких Ти Мені дав, були зі Мною там, де Я, щоби бачили Мою славу, яку Ти Мені дав, бо Ти полюбив Мене раніше від створення світу.",
        "25": "Отче Праведний! Світ Тебе не пізнав, але Я Тебе пізнав. І вони пізнали, що Ти Мене послав.",
        "26": "І Я виявив їм Твоє Ім’я, і виявлятиму, щоб любов, якою Ти полюбив Мене, була в них, і Я – в них."
    },
    "18": {
        "1": "Сказавши це, Ісус зі Своїми учнями перейшов на другий бік потоку Кедрону, де був сад, до якого ввійшов Він та Його учні.",
        "2": "Знав же це місце і Юда, який зрадив Його, бо часто Ісус збирався там зі Своїми учнями.",
        "3": "Юда, взявши загін і слуг первосвящеників та фарисеїв, прийшов туди зі смолоскипами, ліхтарями та зброєю.",
        "4": "Ісус, знаючи все, що Його очікує, вийшов і запитав їх: Кого шукаєте?",
        "5": "Йому відповіли: Ісуса Назарянина! Каже їм: Це Я! Стояв з ними і Юда, зрадник Його.",
        "6": "Коли ж Він сказав їм: Це Я! – вони подалися назад і попадали на землю.",
        "7": "Він знову запитав їх: Кого шукаєте? Вони ж знов: Ісуса Назарянина.",
        "8": "Ісус відповів: Я ж сказав вам, що це Я. Тож якщо Мене шукаєте, то відпустіть цих, хай ідуть.",
        "9": "Щоби сповнилося те слово, яке Він сказав: З тих, кого Ти дав Мені, Я не втратив жодного з них.",
        "10": "Тоді Симон‑Петро, маючи меча, витягнув його, вдарив раба первосвященика й відтяв йому праве вухо; ім’я того раба – Малх.",
        "11": "Та Ісус сказав Петрові: Сховай меча в піхви. Невже Мені не пити чаші, яку дав Мені Отець?",
        "12": "Тоді воїни, тисяцький і юдейські прибічники схопили Ісуса і зв’язали Його.",
        "13": "Повели спочатку до Анни, тестя Каяфи, який був того року первосвящеником.",
        "14": "Це був той Каяфа, який дав пораду юдеям, що краще одній людині вмерти за народ.",
        "15": "За Ісусом ішов Симон‑Петро та ще один учень. Первосвященик знав цього учня, тож він і увійшов з Ісусом до подвір’я первосвященика.",
        "16": "А Петро стояв біля воріт ззовні. Вийшов учень, який був знайомий первосвященикові, сказав придверниці й провів Петра.",
        "17": "Служниця, яка при дверях, каже Петрові: А ти часом не з учнів Цього Чоловіка? Той відповів: Ні!",
        "18": "Стояли тут раби й слуги, які запалили вогонь, оскільки було холодно, і грілися. Петро також стояв з ними й грівся.",
        "19": "А первосвященик запитав Ісуса про Його учнів, про Його вчення.",
        "20": "Ісус відповів йому: Я говорив світові відкрито. Я завжди навчав у синагогах і в храмі, де сходяться всі юдеї, і таємно не говорив нічого.",
        "21": "Чому ти Мене питаєш? Запитай тих, які слухали, що Я говорив їм. Ось вони знають, що Я говорив.",
        "22": "Коли Він це сказав, то один з присутніх слуг ударив Ісуса в обличчя, промовивши: Оце так Ти відповідаєш первосвященикові?",
        "23": "Ісус йому відповів: Якщо Я зле сказав, то доведи, що зле; якщо ж добре, то чому Мене б’єш?",
        "24": "Тоді Анна послав Його зв’язаним до первосвященика Каяфи.",
        "25": "А Симон‑Петро стояв і грівся. І тут запитали його: А ти не з Його учнів? Він заперечив і сказав: Ні!",
        "26": "Один із рабів первосвященика, родич того, якому Петро відтяв вухо, каже: Чи не тебе я бачив з Ним у саду?",
        "27": "Тоді знову Петро відрікся. І враз заспівав півень.",
        "28": "А Ісуса повели від Каяфи у преторій. Був уже ранок, тому вони не ввійшли до преторію, щоб не опоганитися, але щоб могли їсти пасху.",
        "29": "Пилат вийшов до них надвір і каже: Яке обвинувачення висуваєте проти Цього Чоловіка?",
        "30": "Вони йому у відповідь сказали: Якби Він не був злочинцем, ми не видали б Його тобі.",
        "31": "Тоді Пилат їм сказав: Візьміть Його і судіть Його за вашим законом. Сказали йому юдеї: Нам не можна нікого страчувати, –",
        "32": "щоби сповнилися Ісусові слова, які Він сказав, зазначаючи, якою смертю мав померти.",
        "33": "Тоді Пилат знову ввійшов у преторій, покликав Ісуса і запитав Його: Чи Ти Цар юдеїв?",
        "34": "Ісус [йому] відповів: Чи ти це від себе говориш, чи інші тобі сказали про Мене?",
        "35": "Пилат відповів: Хіба я юдей? Твій народ і первосвященики видали Тебе мені. Що Ти зробив?",
        "36": "Ісус відповів: Царство Моє не від цього світу; якби Моє царство було від цього світу, Мої прибічники подбали би, щоб Мене не видали юдеям. Нині ж Моє царство не звідси.",
        "37": "Тоді Пилат Його запитав: То Ти Цар? Ісус відповів: Ти сам кажеш, що [Я] Цар. Я для того народився і для того прийшов у світ, щоби свідчити про істину. Кожний, хто від істини, слухає Мій голос.",
        "38": "Каже Йому Пилат: А що таке істина? І сказавши це, він знову вийшов до юдеїв і заявив їм: Жодної вини я в Ньому не знаходжу.",
        "39": "Та є у вас звичай, щоб я вам відпускав одного на Пасху. Чи хочете, щоб я вам відпустив Царя юдеїв?",
        "40": "Тоді вони знову закричали, вигукуючи: Не Його, а Варавву! Варавва ж був розбійником."
    },
    "19": {
        "1": "Тоді Пилат звелів узяти Ісуса й бичувати.",
        "2": "Воїни, сплівши вінок із терну, поклали Йому на голову й одягнули Його в багряницю; вони підходили до Нього",
        "3": "й казали: Радій, Царю юдеїв! – і били Його в обличчя.",
        "4": "І Пилат знову вийшов у двір і сказав їм: Ось виводжу Його вам у двір, щоб ви знали, що я не бачу в Ньому жодної провини.",
        "5": "Вийшов Ісус у двір, маючи на Собі терновий вінок та багряний одяг. І Пилат каже їм: Оце – Людина!",
        "6": "Коли Його побачили первосвященики й слуги, то закричали, гукаючи: Розіпни, розіпни Його! Каже їм Пилат: Візьміть і розіпніть Його ви, бо я не знаходжу в Ньому провини.",
        "7": "Юдеї відповіли йому: Ми маємо Закон, і за Законом Він повинен померти, бо видає Себе за Божого Сина!",
        "8": "Коли Пилат почув ці слова, то ще більше злякався.",
        "9": "Ще раз зайшов у преторій і каже Ісусові: Звідки Ти? Ісус не дав йому відповіді.",
        "10": "Каже Йому Пилат: Чому до мене не говориш? Хіба не знаєш, що маю владу Тебе відпустити і маю владу розіп’яти Тебе?",
        "11": "Ісус йому відповів: Не мав би ти жодної влади наді Мною, якби не була вона тобі дана з висоти. Тому той, хто Мене видав тобі, має більший гріх.",
        "12": "Відтоді Пилат намагався відпустити Його, та юдеї закричали, гукаючи: Якщо Його відпустиш, ти не є другом кесаря! Кожний, хто себе робить царем, противиться кесареві!",
        "13": "Почувши це слово, Пилат вивів Ісуса у двір, сів на місце судді, що зветься літостротон, – єврейською мовою: гаввата.",
        "14": "Була ж п’ятниця перед Пасхою, близько шостої години. Він каже юдеям: Ось ваш Цар!",
        "15": "Тоді вони зчинили галас: Візьми, візьми та розіпни Його! Пилат їх запитує: Вашого Царя розіп’яти? Та первосвященики відповіли: Ми не маємо царя, крім кесаря!",
        "16": "І тоді він видав Його їм на розп’яття. Ісуса взяли [й повели].",
        "17": "Несучи Свій хрест, Він вийшов на місце, яке називається Череповище, – єврейською мовою: Голгофа,",
        "18": "де розіп’яли Його, і з Ним двох інших: з одного та з другого боку, а Ісуса – посередині.",
        "19": "Пилат зробив напис і помістив на хресті. Було написано: Ісус Назарянин, Цар юдеїв!",
        "20": "Цей напис читало багато юдеїв, тому що місце, де розіп’яли Ісуса, було поблизу міста, написано ж було по‑єврейськи, по‑грецьки і по‑латинськи.",
        "21": "Та юдейські первосвященики говорили Пилатові: Не пиши: Цар юдеїв, але те, що Він Сам заявляв: Я – Цар юдеїв!",
        "22": "Пилат відповів: Що я написав, – те написав!",
        "23": "А воїни, розіп’явши Ісуса, взяли Його одяг і розділили його на чотири частини, кожному воїнові по частині, а також хітон. Хітон був не шитий, а весь згори тканий.",
        "24": "Тож міркували між собою: Не роздираймо його, але киньмо жереб на нього, – кому припаде. Це щоби збулося Писання, яке гласить: Розділили Мій одяг між собою і за Мій плащ кидали жереб. Воїни так і зробили.",
        "25": "Біля Ісусового хреста стояли Його мати, сестра Його матері, Марія Клеопова, і Марія Магдалина.",
        "26": "Побачивши матір і учня, який стояв поряд і якого любив, Ісус промовив до [Своєї] матері: Жінко, ось твій син!",
        "27": "Потім звернувся до учня: Ось твоя мати! І відтоді взяв її учень до себе.",
        "28": "Після цього, знаючи, що все вже завершилося, каже Ісус, аби збулося Писання: Прагну!",
        "29": "Стояла повна посудина оцту. Воїни, настромивши на тростину губку, намочену в оцті, піднесли до Його уст.",
        "30": "Спробувавши оцту, Ісус сказав: Звершилося! І схиливши голову, віддав духа.",
        "31": "Оскільки була п’ятниця, то юдеї, щоб не залишилися на хресті тіла в суботу, тому що був великий день тієї суботи, просили Пилата, аби перебили їхні голінки й забрали.",
        "32": "Тож воїни прийшли і перебили голінки першому й другому, розп’ятому з Ним.",
        "33": "Підійшовши до Ісуса, побачили, що Він уже помер, і не стали перебивати Йому голінок.",
        "34": "Але один з воїнів списом проколов Йому бік, і тут же витекли кров та вода.",
        "35": "А той, хто бачив, засвідчив, – і правдиве його свідчення. Він знає, що каже правду, щоб і ви повірили.",
        "36": "Бо сталося це, аби збулося Писання: Кістка Його не буде поламана.",
        "37": "І знову ж, у іншому місці Писання говориться: Будуть дивитися на Того, Кого прокололи.",
        "38": "Після цього Йосип з Ариматеї, який був учнем Ісуса, – але таємним, оскільки боявся юдеїв, – попросив Пилата, щоби зняти тіло Ісуса. І Пилат дозволив. Тож прийшов і взяв Його тіло.",
        "39": "Прибув також і Никодим, який раніше приходив вночі до Нього, несучи суміш смирни з алое, близько ста літр.",
        "40": "Отже, вони взяли тіло Ісуса та обгорнули його полотном з пахощами, – згідно зі звичаєм поховання в юдеїв.",
        "41": "На тому місці, де Він був розп’ятий, був сад, а в саду – нова гробниця, в якій ніколи ніхто не був похований.",
        "42": "Тут і поклали Ісуса, з огляду на юдейську п’ятницю, бо гробниця була близько."
    },
    "20": {
        "1": "Першого ж дня тижня Марія Магдалина прийшла вдосвіта, як ще було темно, до гробниці й побачила, що камінь від гробниці відвалений.",
        "2": "Тож вона побігла й прибула до Симона‑Петра та до другого учня, якого Ісус любив, і каже їм: Забрали Господа з гробниці й невідомо, де Його поклали!",
        "3": "Тоді вийшов Петро з іншим учнем, і вони пішли до гробниці.",
        "4": "Бігли обидва разом, та інший учень побіг швидше за Петра й прибув першим до гробниці.",
        "5": "Нахилившись, побачив, що лежить полотно, однак він не ввійшов.",
        "6": "Тут прибув слідом за ним і Симон‑Петро; він увійшов до гробниці й побачив, що лежить полотно",
        "7": "та хустка, яка була на Його голові; вона лежала не з полотном, але згорнена окремо, в іншому місці.",
        "8": "Тоді ж увійшов й інший учень, який прибіг першим до гробниці, – і побачив, і повірив.",
        "9": "Оскільки вони ще не знали Писання, що Він мав воскреснути з мертвих.",
        "10": "Отже, учні повернулися знову до себе.",
        "11": "А Марія стояла надворі біля гробниці й плакала. Плачучи, нахилилася до гробниці",
        "12": "й побачила двох ангелів, які сиділи в білому: один у головах, а один у ногах, де лежало тіло Ісуса.",
        "13": "Вони сказали їй: Жінко, чому ти плачеш? Відповідає їм: Тому що взяли мого Господа і не знаю, де поклали Його!",
        "14": "Сказавши це, вона обернулася назад і побачила Ісуса, Який стояв, та не впізнала, що то Ісус.",
        "15": "Каже їй Ісус: Жінко, чого ти плачеш? Кого шукаєш? Вона, думаючи, що це садівник, каже Йому: Пане, якщо Ти Його взяв, то скажи мені, де Ти Його поклав; я заберу Його!",
        "16": "Каже їй Ісус: Маріє! Обернувшись, вона каже Йому єврейською мовою: Раввуні! – тобто: Вчителю!",
        "17": "Каже їй Ісус: Не доторкайся до Мене, бо Я ще не зійшов до [Мого] Отця. Іди до Моїх братів і скажи їм, що Я іду до Мого Отця і вашого Отця, до Мого Бога і вашого Бога!",
        "18": "Приходить Марія Магдалина і звіщає учням, що бачила Господа і що Він сказав їй це.",
        "19": "Того ж першого дня тижня, пізньої пори, коли двері, де зібралися [Його] учні, були замкнені через страх перед юдеями, прийшов Ісус, став посередині й каже їм: Мир вам!",
        "20": "Промовивши це, показав їм руки та бік. Побачивши Господа, учні зраділи.",
        "21": "Тоді Ісус знову сказав їм: Мир вам! Як послав Мене Отець, – і Я посилаю вас!",
        "22": "Промовивши це, Він дихнув і каже їм: Прийміть Святого Духа!",
        "23": "Кому простите гріхи, – будуть прощені їм; кому затримаєте, – будуть затримані.",
        "24": "Хома, один із дванадцятьох, званий Близнюком, не був з ними, коли прийшов Ісус.",
        "25": "Тож інші учні розповідали йому: Ми бачили Господа! Та він сказав їм: Поки не побачу на Його руках ран від цвяхів і не вкладу мого пальця в рани від цвяхів, не вкладу своєї руки в Його бік, – не повірю!",
        "26": "Через вісім днів знову були всередині будинку Його учні, й Хома з ними. Прийшов Ісус крізь замкнені двері та став посередині й сказав: Мир вам!",
        "27": "Потім каже Хомі: Поклади сюди свій палець, поглянь на Мої руки, простягни свою руку і доторкнися до Мого боку, – і не будь невіруючий, але віруючий!",
        "28": "У відповідь Хома сказав Йому: Господь мій і Бог мій!",
        "29": "Каже йому Ісус: Тому що ти побачив Мене, ти повірив? Блаженні ті, які не бачили, а повірили!",
        "30": "Багато інших чудес зробив Ісус перед Своїми учнями, які не записані в цій книзі.",
        "31": "А це було написане, щоб ви повірили, що Ісус є Христос, Син Божий, і щоб вірячи, життя мали ви в Його Ім’я."
    },
    "21": {
        "1": "Після цього знову з’явився Ісус [Своїм] учням [по воскресінні з мертвих] біля Тиверіадського моря. А з’явився так:",
        "2": "були разом Симон‑Петро й Хома, прозваний Близнюком, і Натанаїл, який був з Кани Галилейської, і сини Зеведеєві, й інші два Його учні.",
        "3": "Каже їм Симон‑Петро: Іду рибу ловити! Говорять йому: Ідемо й ми з тобою. Вони вийшли, [тут же] сіли в човен, та тієї ночі не зловили нічого.",
        "4": "Як настав ранок, став Ісус на березі, але учні не впізнали, що це Ісус.",
        "5": "Каже їм Ісус: Діти, чи є у вас щось поїсти? Відповіли йому: Немає.",
        "6": "Він же сказав їм: Закиньте невода праворуч човна – і зловите. Вони закинули, і вже не могли витягти його від великої кількості риби.",
        "7": "Тоді учень, якого любив Ісус, каже Петрові: Це ж Господь! Симон‑Петро, почувши, що це Господь, накинув на себе одяг, бо був нагий, і кинувся в море.",
        "8": "А інші учні попливли човном, оскільки були недалеко від землі, якихось двісті ліктів, тягнучи невода з рибою.",
        "9": "Коли вийшли на землю, бачать, що розкладений жар і лежить на ньому риба й хліб.",
        "10": "Ісус каже їм: Принесіть тієї риби, яку ви нині зловили.",
        "11": "Симон‑Петро пішов і витяг на землю невода, повного великих риб, – сто п’ятдесят три; і хоч стільки було, невід не порвався.",
        "12": "Каже їм Ісус: Підходьте, їжте. Жодний учень не наважився запитати Його: Хто Ти? – бо знали, що це Господь.",
        "13": "Ісус підходить, бере хліб, дає їм, а також рибу.",
        "14": "Це вже втретє з’явився Ісус учням після воскресіння з мертвих.",
        "15": "Коли поснідали, Ісус каже Симонові‑Петрові: Симоне [Йонин], чи ти любиш Мене більше, ніж вони? Той відповідає Йому: Так, Господи, Ти знаєш, що люблю Тебе! Каже йому: Паси ягнята Мої!",
        "16": "Каже йому знову вдруге: Симоне [Йонин], чи ти любиш Мене? Той відповідає Йому: Так, Господи, Ти знаєш, що люблю Тебе. Каже йому: Паси вівці Мої!",
        "17": "Каже йому втретє: Симоне [Йонин], чи ти любиш Мене? Засмутився Петро, що запитав його втретє, «чи любиш Мене?», і відповів Йому: Господи, Ти все знаєш! Ти знаєш, що люблю Тебе! А Ісус йому говорить: Паси вівці Мої!",
        "18": "Істинно, істинно кажу тобі: коли ти був молодий, то підперізувався сам і ходив, куди хотів; коли ж постарієш, простягнеш свої руки й інший тебе підпереже та поведе, куди ти не захочеш.",
        "19": "Він сказав це, вказуючи, якою смертю той прославить Бога. Сказавши це, звелів йому: Іди за Мною!",
        "20": "Обернувшись, Петро побачив учня, якого любив Ісус, котрий йшов за ним, – того, який на вечері припав до Його грудей і запитував: Господи, хто зрадить Тебе?",
        "21": "І як побачив його Петро, то питає Ісуса: Господи, а цей що?",
        "22": "Відповідає йому Ісус: Якщо хочу, щоб він залишився, доки прийду, – що тобі до того? Ти йди за Мною!",
        "23": "І рознеслося це слово між братами, що той учень не помре. Але Ісус не сказав йому, що не помре, але: Якщо хочу, щоб він залишився, доки прийду, – що тобі до того?",
        "24": "Це той учень, котрий свідчить про це, який і написав оце. І знаємо, що його свідчення правдиве.",
        "25": "Є багато іншого, що вчинив Ісус. Якби докладно описати все, то, думаю, що світ не вмістив би написаних книг. [Амінь]."
    }
}