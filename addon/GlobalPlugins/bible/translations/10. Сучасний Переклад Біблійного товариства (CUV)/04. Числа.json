{
    "1": {
        "1": "Господь промовив до Мойсея в Сінайській пустелі, в Наметі Свідчення, першого дня, другого місяця, другого року після їхнього виходу з єгипетського краю наступні слова:",
        "2": "Проведіть перелік усієї громади Ізраїльських нащадків за їхніми родинами, за родами їхніх прабатьків, – всіх чоловіків поіменно, одного за другим,",
        "3": "від двадцяти років і старше, – кожного, хто здатний до військової служби в Ізраїлі. Ти і Аарон зачисліть їх у їхні військові підрозділи.",
        "4": "З вами нехай будуть по одному представнику від племені, – всі глави своїх батьківських родів.",
        "5": "Ось імена мужів, які стоятимуть при вас: від Рувима – Еліцур, син Шедеура.",
        "6": "Від Симеона – Шелуміїл, син Цурішаддая.",
        "7": "Від Юди – Нахшон, син Аммінадава.",
        "8": "Від Іссахара – Натанаїл, син Цуара.",
        "9": "Від Завулона – Еліяв, син Хелона.",
        "10": "Стосовно ж синів Йосифа, то від Єфрема буде Елішама, син Аммігуда, а від Манассії – Ґамалиїл, син Педацура.",
        "11": "Від Веніяміна – Абідан, син Ґідеоні.",
        "12": "Від Дана – Ахієзер, син Амішаддая.",
        "13": "Від Ашера – Паґіїл, син Окрана.",
        "14": "Від Ґада – Еліясаф, син Деуїла.",
        "15": "Від Нефталима – Ахіра, син Енана.",
        "16": "Усі вони були покликані від громади, як начальники племен своїх батьків. Це глави ізраїльських тисяч.",
        "17": "Тож Мойсей та Аарон взяли цих, названих поіменно мужів, і",
        "18": "першого дня, другого місяця зібрали всю громаду, й зробили перепис згідно з їхнім народженням, за їхніми родинами, за родами їхніх батьків, у відповідності з кількістю імен, від двадцяти років і старше, поголовно,",
        "19": "як і наказав Господь Мойсеєві. Тож він зробив перепис у Сінайській пустелі.",
        "20": "І було нащадків Рувима, первістка Ізраїля, за їхніми сім’ями, за їхніми родинами, за родом їхніх батьків, згідно з загальною кількістю імен, поголовно, – всіх чоловіків, від двадцяти років і старше, котрі здатні до військової служби, –",
        "21": "нараховано їх в племені Рувима сорок шість тисяч п’ятсот.",
        "22": "Нащадків Симеона, за їхніми сім’ями, за їхніми родинами, за родами їхніх прабатьків, поіменно, – згідно з загальною кількістю імен всіх чоловіків, від двадцяти років і старше, усіх здатних до військової служби, –",
        "23": "нараховано в племені Симеона п’ятдесят дев’ять тисяч триста.",
        "24": "Нащадків Ґада, за їхніми сім’ями, за їхніми родинами, за родами їхніх прабатьків, – згідно з загальною кількістю імен, від двадцяти років і старше, всіх здатних до військової служби, –",
        "25": "нараховано таких у племені Ґада сорок п’ять тисяч шістсот п’ятдесят.",
        "26": "Нащадків Синів Юди, за їхніми сім’ями, за їхніми родинами, за родами їхніх прабатьків, – згідно з загальною кількістю імен, від двадцяти років і старше, всіх здатних до військової служби, –",
        "27": "нараховано їх у племені Юди сімдесят чотири тисячі шістсот.",
        "28": "Нащадків Іссахара, за їхніми сім’ями, за їхніми родинами, за родами їхніх прабатьків, – згідно з загальною кількістю імен, від двадцяти років і старше, всіх здатних до військової служби, –",
        "29": "нараховано їх у племені Іссахара п’ятдесят чотири тисячі чотириста.",
        "30": "Нащадків Завулона, за їхніми сім’ями, за їхніми родинами, за родами їхніх прабатьків, – згідно з загальною кількістю імен, від двадцяти років і старше, всіх здатних до військової служби, –",
        "31": "нараховано їх у племені Завулона п’ятдесят сім тисяч чотириста.",
        "32": "Нащадків Йосифа, зокрема нащадків Єфрема, за їхніми сім’ями, за їхніми родинами, за родами їхніх прабатьків, – згідно з загальною кількістю імен, від двадцяти років і старше, всіх здатних до військової служби, –",
        "33": "нараховано їх у племені Єфрема сорок тисяч п’ятсот.",
        "34": "Нащадків Манассії, за їхніми сім’ями, за їхніми родинами, за родами їхніх прабатьків, – згідно з загальною кількістю імен, від двадцяти років і старше, всіх здатних до військової служби, –",
        "35": "нараховано їх у племені Манассії тридцять дві тисячі двісті.",
        "36": "Нащадків Веніяміна, за їхніми сім’ями, за їхніми родинами, за родами їхніх прабатьків, – згідно з загальною кількістю імен, від двадцяти років і старше, всіх здатних до військової служби, –",
        "37": "нараховано їх у племені Веніяміна тридцять п’ять тисяч чотириста.",
        "38": "Нащадків Дана, за їхніми сім’ями, за їхніми родинами, за родами їхніх прабатьків, – згідно з загальною кількістю їхніх імен, від двадцяти років і старше, всіх здатних до військової служби, –",
        "39": "нараховано їх у племені Дана шістдесят дві тисячі сімсот.",
        "40": "Нащадків Асира, за їхніми сім’ями, за їхніми родинами, за родами їхніх прабатьків, – згідно з загальною кількістю імен, від двадцяти років і старше, всіх здатних до військової служби, –",
        "41": "нараховано їх у племені Асира сорок одну тисячу п’ятсот.",
        "42": "Нащадків Нефталима, за їхніми сім’ями, за їхніми родинами, за родами їхніх прабатьків, – згідно з загальною кількістю імен, від двадцяти років і старше, всіх, здатних до військової служби, –",
        "43": "нараховано їх у племені Нефталима п’ятдесят три тисячі чотириста.",
        "44": "Це перелік, який здійснив Мойсей та Аарон, разом зі старійшинами Ізраїлю в кількості дванадцяти чоловіків. По одному чоловікові з кожного племені їхніх прабатьків.",
        "45": "Усіх порахованих Ізраїльських нащадків за родами їхніх прабатьків, від двадцяти років і старше, – всіх здатних до військової служби в Ізраїлі,",
        "46": "за загальним переліком було шістсот три тисячі п’ятсот п’ятдесят чоловіків.",
        "47": "Однак левіти за своїм родом по прабатьківській лінії не були разом з іншими пораховані,",
        "48": "бо тоді промовив Господь до Мойсея такі слова:",
        "49": "Дивись, щоб племені Левія ти не рахував, а їхньої кількості не зараховував до числа Ізраїльських нащадків.",
        "50": "Признач левітів відповідальними за Намет Свідчення, за все його обладнання і усе, що є в ньому. Вони носитимуть Намет і всі його речі. Левіти здійснюватимуть служіння в Наметі і довкола нього розташовуватимуть свій табір.",
        "51": "Коли потрібно буде Намет переносити, то левіти розбиратимуть його, а коли Намет зупинятиметься з табором, то левіти складатимуть його. Коли ж хто сторонній наблизиться до нього, той помре.",
        "52": "Ізраїльські нащадки будуть таборитись кожний за місцем розташування свого табору, кожний під своїм прапором, та за своїм військовим підрозділом.",
        "53": "Левіти ж будуть таборуватись довкола Намету Свідчення, аби не впав гнів на громаду Ізраїльських нащадків. Левіти нестимуть варту біля Намету Свідчення.",
        "54": "Ізраїльтяни зробили все. Як Господь наказав Мойсеєві, так вони і вчинили."
    },
    "2": {
        "1": "І промовив Господь до Мойсея та Аарона, такі слова:",
        "2": "Ізраїльтяни будуть таборуватися кожний під своїм прапором і за ознаками роду своїх прабатьків. Вони ставатимуть табором навпроти Намету Свідчення, тобто навколо нього.",
        "3": "Спочатку, на схід сонця, під прапором свого табору стане плем’я Юди зі своїм військовим підрозділом. Старійшиною Юдиних нащадків був Нахшон, син Аммінадава.",
        "4": "Його військовий підрозділ, згідно проведеного перепису, складався із сімдесяти чотирьох тисяч шестисот чоловіків.",
        "5": "Поруч з ним стане табором плем’я Іссахара. Старійшиною нащадків Іссахара був Натанаїл, син Цуара.",
        "6": "Його військовий підрозділ, згідно з проведеним переписом, складався з п’ятдесяти чотирьох тисяч чотирьохсот чоловіків.",
        "7": "Далі таборувало плем’я Завулона. Старійшиною нащадків Завулона був Еліяв, син Хелона.",
        "8": "Його військовий підрозділ, який пройшов перепис, складався з п’ятдесяти семи тисяч чотирьохсот чоловіків.",
        "9": "Всіх, хто пройшов перепис з табору Юди, було сто вісімдесят шість тисяч чотириста чоловіків, згідно зі своїми військовими підрозділами. Вони вирушатимуть першими.",
        "10": "Прапор табору Рувима, з його військовим підрозділом, стане на південній стороні. Старійшиною Рувимових синів був Еліцур, син Шедеура.",
        "11": "Його військовий підрозділ, який пройшов перепис, налічував сорок шість тисяч п’ятсот чоловіків.",
        "12": "Поруч з ним ставатиме табором плем’я Симеона. Старійшиною нащадків Симеона був Шелуміїл, син Цурішаддая.",
        "13": "Його військовий підрозділ, згідно з переписом, налічував п’ятдесят дев’ять тисяч триста чоловіків.",
        "14": "Наступним було плем’я Ґада. Старійшина синів Ґада – Еліясаф, син Руела.",
        "15": "Його військовий підрозділ, який пройшов перепис, складався з сорока п’яти тисяч шестисот п’ятдесяти чоловіків.",
        "16": "Усього тих, котрі пройшли перепис у таборі Рувима налічувалось сто п’ятдесят одна тисяча чотириста п’ятдесят чоловіків. Згідно зі своїми військовими підрозділами, вони вирушатимуть другими.",
        "17": "Наступним вирушатиме Намет Свідчення і табір левітів. Вони будуть йти всередині таборів. Як ставатимуть табором, так будуть і рушати, – кожний за своїм порядком, і під своїм прапором.",
        "18": "Прапор табору Єфрема з його військовим підрозділом буде стояти з західної сторони, тобто від моря. Старійшиною Єфремових нащадків був Елішама, син Аммігуда.",
        "19": "Його військові сили, згідно з проведеним переписом, складали сорок тисяч п’ятсот чоловіків.",
        "20": "Поряд з ним таборувало плем’я Манассії. Старійшиною нащадків Манассії був Гамалиїл, син Педацура.",
        "21": "Його військовий підрозділ, який пройшов перепис, налічував тридцять дві тисячі двісті.",
        "22": "Далі стояло плем’я Веніяміна. Старійшиною Веніямінових нащадків був Абідан, син Ґідеоні.",
        "23": "Його військовий підрозділ, який пройшов перепис, налічував тридцять п’ять тисяч чотириста.",
        "24": "Усіх же, хто пройшов перепис у таборі Єфрема, було сто вісім тисяч сто чоловіків, згідно зі своїми військовими підрозділами. Вони вирушатимуть третіми.",
        "25": "Прапор табору Дана, з його військовим підрозділом, стоятиме з північної сторони. Старійшиною нащадків Дана був Ахієзер, син Аммішаддая.",
        "26": "Його військовий підрозділ, який пройшов перепис, складався з шістдесяти двох тисяч семисот чоловіків.",
        "27": "Поряд з ним ставатиме табором плем’я Асира. Старійшиною Асирових нащадків був Паґіїл, син Охрана.",
        "28": "Його військовий підрозділ, який пройшов перепис, налічував сорок одну тисячу п’ятсот.",
        "29": "Наступним було плем’я Нефталима. Старійшиною нащадків Нефталима був Ахіра, син Енана.",
        "30": "Його військовий підрозділ, який пройшов перепис, налічував п’ятдесят три тисячі чотириста чоловіків.",
        "31": "Усього, відповідно до перепису в таборі Дана налічувалось сто п’ятдесят сім тисяч шістсот чоловіків, згідно зі своїми військовими підрозділами. Вони вирушатимуть останніми, під своїми прапорами.",
        "32": "Це перелік усіх Ізраїльських нащадків за родами їхніх прабатьків. Усього нараховано в таборах, згідно з їхніми військовими підрозділами, шістсот три тисячі п’ятсот п’ятдесят чоловіків.",
        "33": "Отже, левіти не були пораховані між нащадками Ізраїля, як і наказав Господь Мойсеєві.",
        "34": "Ізраїльтяни зробили все так, як заповів Господь Мойсеєві. Тож вони отаборювалися під своїми прапорами, і так вирушали, кожний в своїй родині, за родом своїх прабатьків."
    },
    "3": {
        "1": "Ось родовід Аарона і Мойсея в час, коли Господь промовляв до Мойсея на сінайській горі.",
        "2": "Імена нащадків Аарона: первонароджений Надав, далі Авігу, Елеазар та Ітамар.",
        "3": "Це імена Ааронових синів-священиків, які були помазані й уповноважені для священнослужіння.",
        "4": "Однак Надав і Авігу померли перед Господом, коли вони принесли чужий вогонь перед Господом у сінайській пустелі. Дітей у них не було, тому лише Елеазар та Ітамар звершували священицьке служіння разом зі своїм батьком Аароном.",
        "5": "І промовив Господь Мойсеєві такі слова:",
        "6": "Візьми плем’я Левія і постав його перед священиком Аароном, аби вони йому служили.",
        "7": "Нехай вони опікуються його потребами та потребами всієї громади перед Наметом Свідчення, звершуючи служіння в Святилищі.",
        "8": "Вони мають слідкувати за всім обладнанням Намету Свідчення, а також наглядати за всім, що Ізраїльські нащадки мають чинити в зв’язку з усім служінням у Скинії.",
        "9": "Віддай левітів Ааронові та його синам. Вони в повному його розпорядженні від Ізраїльських нащадків.",
        "10": "Тож настановиш Аарона та його синів, аби вони пильнували своє священицьке служіння. Хто наблизиться зі сторонніх, помре!",
        "11": "Далі звернувся Господь до Мойсея з такими словами:",
        "12": "Ось, Я взяв левітів з-поміж Ізраїльських нащадків замість кожного первістка, відкриваючого материнське лоно серед Ізраїльських нащадків. Левіти будуть Моїми!",
        "13": "Адже Мені належить кожний первісток. З того дня, коли Я уразив усіх первістків у єгипетському краї, Я присвятив Собі кожного первістка в Ізраїлі від людини до тварини. Вони належать Мені. Я – Господь!",
        "14": "І промовив Господь до Мойсея в сінайській пустелі, такі слова:",
        "15": "Зроби перепис нащадків Левія за родами їхніх прабатьків, за їхніми родинами. Включиш у перепис кожного чоловіка від місяця і вище.",
        "16": "І порахував їх Мойсей за наказом Господнім, як йому було сказано.",
        "17": "Ось нащадки Левія за їхніми іменами: Гершон, Кегат і Мерарі.",
        "18": "Далі імена нащадків Гершона за їхніми родинами: Лібні та Шімей.",
        "19": "Нащадки Кегата за їхніми родинами: Амрам, Їцгар, Хеброн і Уззіїл.",
        "20": "Нащадки Мерарі за їхніми родинами: Махлі та Муші. Це родини левітів за їхніми батьківськими родами.",
        "21": "Отже, до Гершона також належать родина Лібні й родина Шімея. Це нащадки Гершона.",
        "22": "Їхня загальна кількість з урахуванням усіх чоловіків віком від місяця і старше, за переліком становить сім тисяч п’ятсот.",
        "23": "Родини Гершона отаборяться за Наметом зі сторони моря, тобто на захід.",
        "24": "Старійшиною батьківської родини Гершона був Еліясаф, син Лаїла.",
        "25": "Під наглядом нащадків Гершона в Наметі Свідчення був сам Намет, його накриття і завіса при вході в Намет Свідчення,",
        "26": "а також завіси двору, завіса при вході у двір, що навколо Намету, та навколо жертовника, його шнури з усім його спорядженням.",
        "27": "Від Кегата походили: родина амрамців, родина іцхарців, родина хебронців і родина уззіїлців. Це рід Кегата.",
        "28": "Кількість усіх чоловіків від одного місяця і вище становила вісім тисяч шістсот. Вони здійснювали нагляд за служінням у Святині.",
        "29": "Родини синів Кегата отаборювались з південної сторони від Намету.",
        "30": "Старійшиною батьківської родини Кегата був Еліцафан, син Уззіїла.",
        "31": "Під їхнім наглядом були: Ковчег, стіл, світильник, жертовники і обладнання Святині, необхідне для звершення служіння, а також завіса, і все служіння, пов’язане з цим.",
        "32": "А старійшиною над старійшинами левітів був Елеазар, син священика Аарона. Він здійснював нагляд над відповідальними за функціонуванням Святилища.",
        "33": "Від Мерарі походили родина Махлі й родина Муші. Це рід Мерарі.",
        "34": "Загальна кількість з урахуванням всіх чоловіків від одного місяця і вище становила шість тисяч двісті.",
        "35": "Старійшиною батьківського роду Мерарі був Цуріїл, син Авіхаїла. Вони таборилися з північної сторони Намету.",
        "36": "Під наглядом і охороною синів Мерарі були дошки Намету, його поперечки-засуви, його стовпи, його підставки, все його обладнання і всяке його обслуговування,",
        "37": "а також стовпи довкола двору, їхні підставки, їхні кілки, і їхні шнури.",
        "38": "Спереду Намету, тобто зі східної сторони Намету Свідчення, таборилися Мойсей та Аарон зі своїми нащадками. Вони здійснювали нагляд і охорону Святилища замість Ізраїльських нащадків. Хто ж зі сторонніх наблизиться, той помре.",
        "39": "Отже всіх переписаних левітів, яких за наказом Господа порахував Мойсей з Аароном, за їхніми родинами, тобто всіх чоловіків від одного місяця і вище було двадцять дві тисячі.",
        "40": "Тоді промовив Господь до Мойсея: Зроби перепис усіх первородних чоловіків серед Ізраїльських нащадків, від одного місяця і вище, та визнач кількість їхніх імен.",
        "41": "І візьмеш для Мене левітів замість усіх первістків від Ізраїльських нащадків. Я – Господь! І худобу левітів замість усіх первонароджених з-поміж худоби Ізраїльських нащадків.",
        "42": "Як і заповів Господь, Мойсей зробив перепис усіх первородних серед Ізраїльських нащадків.",
        "43": "І були пораховані всі первородні чоловіки. Загальна кількість імен від одного місяця і вище за переписом становила двадцять дві тисячі двісті сімдесят три.",
        "44": "І промовив Господь до Мойсея такі слова:",
        "45": "Відділи левітів замість усіх первістків Ізраїльських нащадків, а також худобу левітів замість їхньої худоби. Тож левіти будуть Моїми! Я – Господь!",
        "46": "І як викуп за тих двохсот сімдесяти трьох первістків з Ізраїльських нащадків, число яких перевищує кількість левітів,",
        "47": "візьмеш по п’ять шеклів за кожного. За священним шеклем візьмеш, тобто двадцять ґер у шеклі.",
        "48": "Ті гроші даси Ааронові та його синам як викуп за тих, що перевищують їхнє число.",
        "49": "Тож Мойсей взяв гроші викупу за тих, котрі кількісно перевищували викуплених левітів.",
        "50": "Від первістків Ізраїльських нащадків він узяв гроші за священним шеклем тисяча триста шістдесят п’ять шеклів.",
        "51": "За наказом Господа гроші викупу Мойсей дав Ааронові та його синам, як і заповів Господь Мойсеєві."
    },
    "4": {
        "1": "І промовив Господь до Мойсея і Аарона такі слова:",
        "2": "Визнач з-поміж синів Левія загальну кількість нащадків Кегата за їхніми родинами та за родом їхніх батьків,",
        "3": "від тридцяти років і вище, аж до п’ятдесятилітніх, – усіх військовозобов’язаних – аби виконували праці в Наметі Свідчення.",
        "4": "Служіння нащадків Кегата в Наметі Свідчення полягає в турботі про Святе Святих.",
        "5": "Перед тим, як табір вирушатиме, то Аарон та його сини ввійдуть у Намет, знімуть внутрішню завісу і обгорнуть нею Ковчег Свідоцтва.",
        "6": "Потім вони покладуть на нього синє шкіряне накриття, а на нього зверху накинуть блакитне покривало і вставлять у його кільця держаки.",
        "7": "Так само на стіл для хлібів покладання накинуть блакитне покривало, і поставлять на ньому миски, ложки, чаші та кухлі для жертв возливання, а також хліби, які на ньому постійно перебувають.",
        "8": "На усе це покладуть кармазинову шату і зверху покриють синім шкіряним накриттям та вставлять у його кільця держаки.",
        "9": "Далі візьмуть блакитну тканину, і накриють нею світильник для освітлення, його лампадки, щипці до нього, його лійки, і всі його посудини для олії, які використовують під час їхнього служіння,",
        "10": "і загорнуть його та все його обладнання у синє шкіряне покривало, та й помістять на ноші з жердинами.",
        "11": "Потім накриють блакитною тканиною золотий жертовник, і покриють його синім шкіряним накриттям та вставлять у його кільця держаки.",
        "12": "Далі візьмуть увесь службовий посуд, який використовується під час служіння у Святині, покладуть його у блакитну тканину та загорнуть його в синє шкіряне покривало і помістять на ноші з жердинами.",
        "13": "Після цього очистять жертовник від попелу і накриють його пурпурною тканиною.",
        "14": "Тоді складуть на нього весь його посуд, що використовується на ньому під час служіння: горщики для жару, вилки для м’яса, лопатки, кропильниці та все інше обладнання жертовника. І накинуть на нього шкіряне синє покривало, та вставлять у його кільця держаки.",
        "15": "Щойно Аарон та його сини закінчать покривати святі предмети та весь святий посуд, перш ніж табір вирушатиме, нащадки Кегата ввійдуть, щоб їх нести. Але вони не повинні доторкатися до святих речей, щоб не померти. Такий обов’язок Кегатових нащадків щодо Намету Свідчення.",
        "16": "Елеазар, син священика Аарона, здійснюватиме загальний нагляд над олією для освітлення, кадильною сумішшю, повсякчасною жертвою і єлеєм помазання. На ньому лежить відповідальність за увесь Намет і за все, що є в ньому, за святі предмети та все обладнання Святині.",
        "17": "І промовив Господь до Мойсея і Аарона такі слова:",
        "18": "Не допустіть, щоб рід Кегатових родин зник з-поміж левітів.",
        "19": "Усе зробіть для них щоб вони жили і не померли, особливо коли наближатимуться до Святого Святих. Нехай Аарон та його сини прийдуть і визначать для кожного з них, відповідно, у чому полягає його служіння і що він має носити.",
        "20": "Вони не сміють входити, аби хоч на мить побачити святиню, бо помруть.",
        "21": "І промовив Господь до Мойсея, кажучи:",
        "22": "Зроби також перелік синів Гершона за родом їхніх батьків та за їхніми родинами.",
        "23": "Від тридцяти років і вище аж до п’ятдесятилітніх. Порахуєш усіх військовозобов’язаних для виконання робіт у Наметі Свідчення.",
        "24": "Служіння родин Гершона щодо обслуговування і перенесення речей Святині таке:",
        "25": "Вони носитимуть завіси Намету, сам Намет Свідчення та його накриття, покриття із синіх шкур, що на ньому зверху, і завіси від входу в Намет Свідчення,",
        "26": "всі завіси двору, завісу від брами в двір, що навколо Намету, і навколо жертовника, всі їхні шнури і весь їхній службовий інвентар. Все, що вони мають для цього зробити, нехай зроблять.",
        "27": "Усяке служіння нащадків Гершона відносно того, що мають носити, як і того, що мають робити, відбуватиметься за вказівкою Аарона та його синів. Тож визначте докладно все, що вони мають носити.",
        "28": "Таким є служіння родин нащадків Гершона при Наметі Свідчення. Нагляд над ними здійснюватиме Ітамар, син священика Аарона.",
        "29": "Порахуйте також нащадків Мерарі за їхніми родинами та родами їхніх прабатьків.",
        "30": "Від тридцяти років і вище до п’ятдесятилітніх. Порахуєте усіх військовозобов’язаних для виконання служіння в Наметі Свідчення.",
        "31": "Такі будуть їхні обов’язки стосовно їх служіння в Наметі Свідчення: вони носитимуть дошки Намету та його жердини-засуви, його стовпи і підставки до них;",
        "32": "стовпи навколишнього двору, їхні підставки, їхні кілки, їхні шнури, все їхнє обладнання, а також усе, що до цього служіння належить. Визначте докладно ті речі, які вони мають переносити.",
        "33": "Таким має бути служіння родин нащадків Мерарі, взагалі, всього їхнього служіння, при Наметі Свідчення під керівництвом Ітамара, сина священика Аарона.",
        "34": "Порахував Мойсей, Аарон та старійшини збору також і синів Кегата за їхніми родинами, за родами їхніх прабатьків,",
        "35": "від тридцяти років і вище, до п’ятдесятилітніх – усіх військовозобов’язаних для служіння в Наметі Свідчення.",
        "36": "І було таких порахованих за їхніми родинами, дві тисячі сімсот п’ятдесят чоловіків.",
        "37": "Це перепис родин Кегата, – всіх, хто служить у Наметі Свідчення, яких порахував Мойсей та Аарон за велінням Господа, переданим через Мойсея.",
        "38": "Пораховано нащадків Гершона за їхніми родинами та за родами їхніх прабатьків,",
        "39": "від тридцяти років і вище, до п’ятдесятилітніх – всіх військовозобов’язаних, котрі служили в Наметі Свідчення.",
        "40": "Тож було нараховано за їхніми родинами, за родом їхніх прабатьків дві тисячі шістсот тридцять.",
        "41": "Це перепис родин нащадків Гершона – всіх, хто мав служити в Наметі Свідчення, й кого порахував Мойсей та Аарон за велінням Господа.",
        "42": "Пораховано також сім’ї нащадків Мерарі за їхніми родинами та за родами їхніх прабатьків",
        "43": "від тридцяти років і вище до п’ятдесятилітніх, всіх військовозобов’язаних, котрі служили в Наметі Свідчення.",
        "44": "Тож було таких нараховано за їхніми родинами три тисячі двісті.",
        "45": "Це перепис родин нащадків Мерарі, – всіх, котрих порахував Мойсей та Аарон за велінням Господа переданим через Мойсея.",
        "46": "Усього нараховано левітів, котрих Мойсей, Аарон та Ізраїльські старійшини порахували за їхніми родинами та за родом їхніх прабатьків",
        "47": "від тридцяти років і вище до п’ятдесятилітніх, – усіх, котрі звершували служіння і були здатні носити тягарі в Наметі Свідчення,",
        "48": "було нараховано вісім тисяч п’ятсот вісімдесят.",
        "49": "Згідно з велінням Господа переданим через Мойсея, було пораховано кожного чоловіка зокрема, для його служіння і для перенесення тягарів. Всі були пораховані і призначені так, як Господь заповів Мойсеєві."
    },
    "5": {
        "1": "Далі промовив Господь до Мойсея такі слова:",
        "2": "Накажи Ізраїльтянам, щоб вони вислали з табору всіх прокажених, всіх з виділеннями і кожного нечистого через дотик до мертвої людини.",
        "3": "Чоловік це, чи жінка, вишліть таких геть з табору, щоб не опоганювали свої табори, в яких Я перебуваю між ними.",
        "4": "Так і вчинили Ізраїльтяни, виславши таких поза табір. Як Господь сказав Мойсеєві, так і зробили Ізраїльські нащадки.",
        "5": "І промовив Господь до Мойсея такі слова:",
        "6": "Скажи Ізраїльтянам: Коли чоловік чи жінка зроблять якийсь гріх стосовно людини, вони чинять переступ проти Господа і така душа буде винуватою.",
        "7": "Тому вони повинні визнати свій гріх, який учинили, повністю відшкодувати те, в чому завинили й додати до того п’яту частину і повернути тому, перед ким провинилися.",
        "8": "Якщо ж та людина не має родича, щоб відшкодувати завдані йому збитки, то відшкодування слід віддати Господу в особі священика, за винятком жертовного барана викуплення, через якого й відбуватиметься покута за винуватого.",
        "9": "Священикові також належатиме кожний особливий дар з усього, що є святим серед Ізраїльських нащадків, який приносять до священика.",
        "10": "Все посвячене людиною належатиме їй. А все що людина дає священикові, йому і буде належати.",
        "11": "І промовив Господь до Мойсея такі слова:",
        "12": "Звернися до Ізраїльтян і скажи їм: Чоловік, який підозрює, що його дружина зрадила йому і, справді провинилася проти нього тим,",
        "13": "що інший чоловік переспав з нею, маючи статеві стосунки, однак це було приховане від її чоловіка, оскільки вона приховує, що заплямувала себе і стала нечистою. До того ж проти неї немає свідка, і вона не була схоплена на перелюбі.",
        "14": "Але чоловіком оволодіє дух ревнощів, так що він засуджуватиме свою дружину в тому, що вона заплямувала себе. Може статись і таке, що ним оволодіє дух ревнощів і він підозрюватиме свою дружину, хоч та, насправді, нічим не заплямувала себе.",
        "15": "То такий чоловік нехай приведе свою дружину до священика і принесе за неї в жертву десяту частину ефи ячмінного борошна. Він не поливатиме на неї олії і не додаватиме до неї ладану, оскільки це жертва ревнощів, жертва пам’яті, яка відкриває провину.",
        "16": "Тож священик приведе її і поставить її перед Господом.",
        "17": "Тоді наллє священик у глиняну посудину святої води і додасть трохи землі, яку священик візьме з долівки Намету, і яку вкине у воду.",
        "18": "Після цього священик поставить жінку перед Господом і, відкривши голову жінці, покладе в її долоні жертву пам’яті, тобто жертву ревнощів. У той час у руці священика буде гірка вода, яка наводить прокляття.",
        "19": "Священик візьме у жінки клятву і скаже їй: Якщо в тебе не було статевих стосунків з іншим чоловіком, і якщо ти не виявила невірності своєму чоловікові і не стала таким чином нечистою, то нехай ця гірка вода, яка наводить прокляття, тобі не зашкодить.",
        "20": "Але якщо ти була невірною своєму чоловікові, зрадила йому та заплямувала себе, і якщо, крім свого чоловіка, мала статеві стосунки з іншим чоловіком, –",
        "21": "далі священик візьме у жінки клятву і проголосить прокляття, звертаючись до жінки, – то нехай віддасть тебе Господь на лихослів’я і учинить тебе проклятою серед твого народу. Нехай Господь учинить, щоб лоно твоє занепало, і опух твій живіт.",
        "22": "Нехай ця вода, яка наводить прокляття, увійде у твоє нутро, щоб опух живіт і занепало лоно. А жінка відповість: Амінь, амінь, тобто нехай так буде.",
        "23": "Після цього священик запише ці клятви на сувої, і змиє їх гіркою водою.",
        "24": "Потім він напоїть жінку гіркою водою, що наводить прокляття. І ввійде в неї вода, що наводить прокляття щоб викликати гіркоту.",
        "25": "Тоді священик візьме з рук жінки жертву ревнощів, підніме жертву перед Господом і принесе її до жертовника.",
        "26": "Далі священик візьме з хлібної жертви жменю, як її частку для пам’яті, і спалить на жертовнику, а після цього дасть жінці напитися води.",
        "27": "Коли він напоїть її водою, то, якщо вона осквернила себе і справді зрадила свого чоловіка, то як тільки ввійде в неї вода, що наводить прокляття і викликає гіркоту, станеться таке, що спухне її живіт, і занепаде лоно. Та жінка буде прокляттям серед свого народу.",
        "28": "Якщо жінка не осквернила себе і є чистою, то вона не зазнає жодної шкоди і буде здатною мати потомство.",
        "29": "Такий закон щодо ревнощів у тому випадку, коли жінка зрадить свого чоловіка і осквернить себе,",
        "30": "а чоловіком оволодіє дух ревнощів, і він звинувачуватиме свою дружину, та поставить дружину перед Господом, а священик учинить з нею згідно з цим законом.",
        "31": "В такому разі чоловік буде вільним від провини, а дружина понесе кару за свій гріх."
    },
    "6": {
        "1": "І Господь промовив до Мойсея наступні слова:",
        "2": "Звернись до Ізраїльтян і скажи їм: Якщо чоловік чи жінка, складе урочисту обітницю назорейства, посвячуючи себе Господеві,",
        "3": "то він (вона) буде стримуватися від вина і міцного напою, не вживатиме оцту з вина і оцту з міцного напою, а також не питиме жодного соку з винограду. Він не їстиме ні свіжого, ні сухого винограду.",
        "4": "Протягом усіх днів свого назорейства він не вживатиме в їжу нічого, що походить з виноградної лози, – від кісточок до лушпиння.",
        "5": "У всі дні свого посвячення бритва не торкатиметься його голови. Доки не сповняться дні, на які він посвятив себе Господу, – він буде святим і не стригтиме волосся на своїй голові.",
        "6": "Крім того, протягом усіх днів свого посвячення Господу, він не підійде до жодного померлого тіла.",
        "7": "Він не буде себе оскверняти навіть якщо помруть чи то його батько, чи його матір, чи його брат, чи його сестра, адже на його голові посвячення його Богові.",
        "8": "Всі дні його назорейства він буде святим для Господа.",
        "9": "Якщо би, однак, поруч з ним хтось раптово несподівано помер, і таким чином це осквернило б його посвячену голову, то він має поголити свою голову в день свого очищення. Сьомого дня нехай він її поголить.",
        "10": "А восьмого дня він принесе священикові до входу в Намет Свідчення дві горлиці чи двох голубенят.",
        "11": "Священик принесе одне в жертву за гріх, а друге на жертву всепалення. Він вчинить покуту за його гріх, бо той згрішив, зіткнувшись із померлим. І того ж дня освятить його голову.",
        "12": "Так він знову освятиться Господу на час свого назорейства. Він приведе однорічне ягня в жертву за провину. Однак попередній час посвячення не буде зарахований, тому що його назорейство осквернилося.",
        "13": "Такий закон назорейства. Того дня, коли завершиться його назорейство, священик приведе його до входу в Намет Свідчення.",
        "14": "Він принесе свій жертовний дар Господу: одне однорічне ягня без вади на жертву всепалення, одну однорічну овечку без вади на жертву за гріх і одного барана без вади на мирну жертву,",
        "15": "а також кошик прісних хлібів з питльованого пшеничного борошна, коржі замішені на олії, прісні коржі, змащені олією, – як їхню хлібну жертву та їхню жертву возливання.",
        "16": "Священик принесе усе це перед Господа і звершить за нього жертву за гріх та жертву всепалення.",
        "17": "Барана священик принесе Господу як мирну жертву разом із кошиком прісних хлібів. Священик звершить також за нього хлібну жертву і жертву возливання.",
        "18": "Після цього назорей обстриже голову свого посвячення біля входу в Намет Свідчення, візьме волосся голови свого посвячення й покладе його на вогонь, що горить під мирною жертвою.",
        "19": "Священик візьме варену лопатку з барана, один прісний хліб з кошика та один прісний корж, і покладе на руки назорея після того, як він обстриже ознаку свого посвячення.",
        "20": "Священик усе це підніме як жертву коливання перед Господом. Ця річ свята, призначена для священика разом з грудинкою коливання і лопаткою жертви піднесення. Після цього бувший назорей може пити вино.",
        "21": "Такий закон стосовно назорея, який складає обітницю Господу, а також відносно його жертовного дару у відповідності з його обітницею назорейства, понад те, на що він спроможний згідно зі своєю обітницею, яку складає, і у відповідності з законом щодо свого посвячення.",
        "22": "І промовив Господь до Мойсея такі слова:",
        "23": "Звернись до Аарона та його синів, кажучи: Так будете благословляти ізраїльських синів, звертаючись до них,",
        "24": "Нехай поблагословить тебе Господь і охороняє тебе!",
        "25": "Нехай Господь засяє Своїм обличчям до тебе і помилує тебе!",
        "26": "Нехай Господь поверне Своє обличчя на тебе і хай дасть тобі мир!",
        "27": "Так прикликатимуть Моє Ім’я над Ізраїльтянами, і Я благословлятиму їх!"
    },
    "7": {
        "1": "Того дня, коли Мойсей закінчив спорудження Намету, він помазав його і освятив разом з усім його обладнанням, а також жертовник з його обладнанням він помазав і освятив їх.",
        "2": "А Ізраїльські старійшини – глави родів своїх прабатьків, тобто старійшини племен, що очолювали перепис народу, принесли дари.",
        "3": "Ось які свої жертви вони поприносили перед Господом: шість критих возів і дванадцять волів – один віз від двох старійшин, і один віл від кожного. Вони доставили усе це до входу в Намет.",
        "4": "І промовив Господь до Мойсея такі слова:",
        "5": "Візьми від них, і вони будуть для службових потреб Намету Свідчення. Передай їх левітам – кожному відповідно до його служіння.",
        "6": "Тож Мойсей узяв вози і волів та й передав їх левітам.",
        "7": "Два вози й чотирьох волів дав нащадкам Гершона згідно з їхнім служінням.",
        "8": "Чотири вози й вісьмох волів він передав нащадкам Мерарі згідно з їхнім служінням під керівництвом Ітамара, сина священика Аарона,",
        "9": "А нащадкам Кегата не дав нічого, оскільки вони повинні були на своїх плечах переносити те, що належало до служіння в Святині.",
        "10": "Старійшини також принесли дари на посвячення жертовника в день його помазання. Свої дари старійшини поклали перед жертовником.",
        "11": "Тоді сказав Господь Мойсеєві: Нехай щодня лише один старійшина приносить свій дар на посвячення жертовника.",
        "12": "Таким чином першого дня приніс свій дар Нахшон, син Аммінадава, старійшина Юдиного племені.",
        "13": "Дар його був: срібний піднос вагою в сто тридцять шеклів, одна срібна миска вагою в сімдесят шеклів, згідно зі священним шеклем. Обидві посудини були наповнені питльованим пшеничним борошном, замішаним на олії, для хлібної жертви.",
        "14": "Також одна золота кадильниця в десять золотих шеклів, наповнена ладаном;",
        "15": "один бичок з великої худоби, один баран та одне однолітнє ягня на жертву всепалення.",
        "16": "На жертву за гріх він привів одного козла.",
        "17": "А на мирну жертву: два бика, п’ять баранів, п’ять козлів і п’ять однолітніх ягнят. Таким був дар Нахшона, сина Аммінадава.",
        "18": "Другого дня приніс дар Натанаїл, син Цуара, старійшина племені Іссахара.",
        "19": "Як власний дар, він приніс: один срібний піднос вагою в сто тридцять шеклів; одну срібну миску в сімдесят шеклів, згідно зі священним шеклем (обидві посудини були наповнені питльованим пшеничним борошном, замішаним на олії, для хлібної жертви), та",
        "20": "одну золоту кадильницю в десять шеклів, повну ладану.",
        "21": "Він привів одного бичка з великої худоби, одного барана, одне однолітнє ягня на жертву всепалення, та",
        "22": "одного козла на жертву за гріх.",
        "23": "А на мирну жертву два бика, п’ять баранів, п’ять козлів і п’ять однолітніх ягнят. Це був дар Натанаїла, сина Цуара.",
        "24": "Третього дня старійшина Завулонових нащадків, Еліяв, син Хелона,",
        "25": "приніс у свій дар один срібний піднос вагою в сто тридцять шеклів та одну срібну миску в сімдесят шеклів, згідно зі священним шеклем. Обидві посудини були наповнені питльованим пшеничним борошном, замішаним на олії, для хлібної жертви.",
        "26": "Була і одна кадильниця вагою в десять золотих шеклів, повна ладану.",
        "27": "Він привів одного вола з великої худоби, одного барана й одне однолітнє ягня на жертву всепалення;",
        "28": "одного козла на жертву за гріх і",
        "29": "на мирну жертву – два бика, п’ять баранів, п’ять козлів і п’ять однолітніх ягнят. Це був дар Еліява, сина Хелона.",
        "30": "Четвертого дня старійшина Рувимових нащадків Еліцур, син Шедеура,",
        "31": "приніс у свій дар один срібний піднос вагою в сто тридцять шеклів, одну срібну миску в сімдесят шеклів, згідно зі священним шеклем. Обидві посудини були наповнені питльованим пшеничним борошном, замішаним на олії, для хлібної жертви.",
        "32": "Була також кадильниця вагою в десять золотих шеклів наповнена ладаном.",
        "33": "На жертву всепалення він привів одного вола з великої худоби, одного барана і одне однолітнє ягня;",
        "34": "на жертву за гріх одного козла й",
        "35": "на мирну жертву – два бика, п’ять баранів, п’ять козлів та п’ять однолітніх ягнят. Таким був дар Еліцура, сина Шедеура.",
        "36": "П’ятого дня старійшина нащадків Симеона, Шелуміїл, син Цурішаддая,",
        "37": "приніс у свій дар один срібний піднос вагою в сто тридцять шеклів, одну срібну миску в сімдесят шеклів, згідно зі священним шеклем. Обидві посудини були наповнені питльованим пшеничним борошном, замішаним на олії, для хлібної жертви.",
        "38": "Була також одна кадильниця вагою в десять золотих шеклів повна ладану.",
        "39": "На жертву всепалення привів одного вола з великої худоби, одного барана та одне однолітнє ягня;",
        "40": "на жертву за гріх одного козла й",
        "41": "на мирну жертву – два бика, п’ять баранів, п’ять козлів і п’ять однолітніх ягнят. Це був дар Шелуміїла, сина Цурішаддая.",
        "42": "Шостого дня старійшина нащадків Ґада, Еліясаф, син Деуїла,",
        "43": "приніс у свій дар один срібний піднос вагою в сто тридцять шеклів, одну срібну миску вагою в сімдесят шеклів, згідно зі священним шеклем. Обидві посудини були наповнені питльованим пшеничним борошном, замішаним на олії, для хлібної жертви.",
        "44": "Була також одна кадильниця вагою в десять золотих шеклів, наповнена ладаном.",
        "45": "На жертву всепалення він привів одного вола з великої худоби, одного барана та одне однолітнє ягня.",
        "46": "Один козел призначався на жертву за гріх,",
        "47": "а на мирну жертву – два бика, п’ять баранів, п’ять козлів і п’ять однолітніх ягнят. Це – дар Еліясафа, сина Деуїла.",
        "48": "Сьомого дня старійшина нащадків Єфрема, Елішама, син Аммігуда,",
        "49": "у свій дар приніс один срібний піднос вагою в сто тридцять шеклів, одну срібну миску вагою в сімдесят шеклів, згідно зі священним шеклем. Обидві посудини були наповнені питльованим пшеничним борошном, замішаним на олії, для хлібної жертви.",
        "50": "Була також одна кадильниця вагою в десять золотих шеклів, наповнена ладаном.",
        "51": "Він привів одного вола з великої худоби, одного барана та одне однолітнє ягня на жертву всепалення;",
        "52": "на жертву за гріх одного козла,",
        "53": "а на мирну жертву – два бика, п’ять баранів, п’ять козлів і п’ять однолітніх ягнят. Таким був дар Елішама, сина Аммігуда.",
        "54": "Восьмого дня старійшина нащадків Манассії, Ґамалиїл, син Падагцура,",
        "55": "приніс у свій дар один срібний піднос вагою в сто тридцять шеклів та одну срібну миску вагою в сімдесят шеклів, згідно зі священним шеклем. Обидві посудини були наповнені питльованим пшеничним борошном, замішаним на олії, для хлібної жертви,",
        "56": "а одна кадильниця вагою в десять золотих шеклів, була наповнена ладаном.",
        "57": "Він привів і одного вола з великої худоби, одного барана, одне однолітнє ягня на жертву всепалення та",
        "58": "одного козла – на жертву за гріх.",
        "59": "На мирну жертву – два бика, п’ять баранів, п’ять козлів і п’ять однолітніх ягнят. Це був дар Ґамалиїла, сина Падагцура.",
        "60": "Дев’ятого дня старійшина нащадків Веніяміна, Абідан, син Ґідеоні,",
        "61": "приніс у свій дар один срібний піднос вагою сто тридцять шеклів й одну срібну миску вагою в сімдесят шеклів, згідно зі священним шеклем. Обидві посудини були наповнені питльованим пшеничним борошном, замішаним на олії, для хлібної жертви.",
        "62": "Була і одна кадильниця вагою в десять золотих шеклів, наповнена ладаном.",
        "63": "На жертву всепалення привів одного вола з великої худоби, одного барана та одне однолітнє ягня,",
        "64": "а на жертву за гріх – одного козла і",
        "65": "на мирну жертву – два бика, п’ять баранів, п’ять козлів і п’ять однолітніх ягнят. Це – дар Абідана, сина Ґідеоні.",
        "66": "Десятого дня старійшина нащадків Дана, Ахієзер, син Аммішаддая,",
        "67": "у свій дар приніс один срібний піднос вагою в сто тридцять шеклів, одну срібну миску вагою в сімдесят шеклів, згідно зі священним шеклем. Обидві посудини були наповнені питльованим пшеничним борошном, замішаним на олії, для жертви хлібної.",
        "68": "Була і одна кадильниця вагою в десять золотих шеклів, наповнена ладаном.",
        "69": "Він привів одного вола з великої худоби, одного барана та одне однолітнє ягня на жертву всепалення",
        "70": "і одного козла на жертву за гріх.",
        "71": "А на мирну жертву – два бика, п’ять баранів, п’ять козлів і п’ять однолітніх ягнят. Це – дар Ахієзера, сина Аммішаддая.",
        "72": "Одинадцятого дня старійшина нащадків Асира, Паґеїл, син Окрана,",
        "73": "приніс у свій дар один срібний піднос вагою в сто тридцять шеклів, одну срібну миску вагою в сімдесят шеклів, згідно зі священним шеклем. Обидві посудини були наповнені питльованим пшеничним борошном, замішаним на олії, для хлібної жертви.",
        "74": "А одна кадильниця в десять золотих шеклів була наповнена ладаном.",
        "75": "На жертву всепалення він привів одного вола з великої худоби, одного барана та одне однолітнє ягня,",
        "76": "а на жертву за гріх – одного козла.",
        "77": "На мирну жертву – два бика, п’ять баранів, п’ять козлів і п’ять однолітніх ягнят. Такий дар Паґеїла, сина Окрана.",
        "78": "Дванадцятого дня старійшина нащадків Нефталима, Ахіра, син Енана,",
        "79": "приніс у свій дар один срібний піднос вагою в сто тридцять шеклів, одну срібну миску вагою в сімдесят шеклів, згідно зі священним шеклем. Обидві посудини були наповнені питльованим пшеничним борошном, замішаним на олії, для хлібної жертви.",
        "80": "Була і кадильниця вагою в десять золотих шеклів, наповнена ладаном.",
        "81": "Одного вола з великої худоби, одного барана та одне однолітнє ягня він привів на жертву всепалення, а",
        "82": "одного козла на жертву за гріх.",
        "83": "А на мирну жертву – два бика, п’ять баранів, п’ять козлів і п’ять однолітніх ягнят. Це – дар Ахіра, сина Енана.",
        "84": "Такі дари від старійшин Ізраїлю на посвячення жертовника у день його помазання. Срібних підносів було дванадцять, срібних мисок дванадцять, золотих кадильниць дванадцять.",
        "85": "Один срібний піднос важив сто тридцять шеклів і сімдесят шеклів – одна миска. Тому весь срібний посуд становив дві тисячі чотириста шеклів відповідно до священного шекля.",
        "86": "Золотих кадильниць, наповнених ладаном було дванадцять, по десять шеклів кожна кадильниця, згідно зі священним шеклем. Усього золота в кадильницях було сто двадцять шеклів.",
        "87": "Усього різної худоби для всепалення було: дванадцять биків, дванадцять баранів та дванадцять однолітніх ягнят з їхніми хлібними жертвами, та їхніми жертвами возливання, а також дванадцять козлів у жертву за гріх.",
        "88": "Усього різної худоби для мирної жертви було: двадцять чотири бика, шістдесят баранів, шістдесят козлів, шістдесят однолітніх ягнят. Усе це призначалось на посвячення жертовника після його помазання.",
        "89": "Коли входив Мойсей у Намет Свідчення, щоб розмовляти з Богом, то він чув голос, який звертався до нього зверху віка, що над Ковчегом Свідоцтва, з-поміж двох херувимів. Так Господь розмовляв з ним."
    },
    "8": {
        "1": "І промовив Господь до Мойсея такі слова:",
        "2": "Звернися до Аарона й скажи йому: Коли встановлюватимеш лампади, то сім лампад мають світити з переднього боку світильника.",
        "3": "Аарон так і зробив. З переднього боку світильника він встановив його лампади, як Господь заповів Мойсеєві.",
        "4": "А конструкція світильника така: він був увесь із золота, як його стовбур, так і його квітки – весь суцільно кований. Світильник був зроблений саме за тим зразком, який показав Господь Мойсеєві.",
        "5": "Далі Господь промовив до Мойсея такі слова:",
        "6": "Відділи левітів з-посеред Ізраїльських нащадків і очисти їх.",
        "7": "Ось що маєш з ними зробити, щоб їх очистити: покропи їх водою очищення від гріха, і нехай вони повністю поголять бритвою свої тіла, виперуть свій одяг і стануть чистими.",
        "8": "Після цього нехай візьмуть одного бичка з великої худоби і жертву до нього з питльованого пшеничного борошна, замішаного на олії. Візьмеш також другого бичка з великої худоби для жертви за гріх.",
        "9": "Тоді приведеш левітів до переду Намету Свідчення й збереш усю громаду Ізраїльтян.",
        "10": "І приведеш левітів перед Господа, а Ізраїльські нащадки покладуть на левітів свої руки.",
        "11": "Потім відділить Аарон левітів як особливу жертву Господу від Ізраїльтян. Вони будуть виконувати служіння для Господа.",
        "12": "Левіти у свою чергу покладуть свої руки на голови бичків, і ти принесеш одного в жертву за гріх, а другого в жертву всепалення Господу, спокутавши таким чином гріхи левітів.",
        "13": "Тоді поставиш левітів перед Аароном і перед його синами, і відокремиш їх як особливу жертву Господу.",
        "14": "Так відділиш левітів з-поміж Ізраїльських нащадків, і левіти стануть Моїми.",
        "15": "Лише після того, як ти очистиш левітів і відокремиш їх як особливу жертву, вони входитимуть для служіння в Наметі Свідчення.",
        "16": "Бо з-поміж Ізраїльських синів вони належать тільки Мені. Я взяв їх Собі замість усіх первородних – зокрема тих, хто першим виходить з кожного материнського лона серед Ізраїльтян.",
        "17": "Все первородне серед Ізраїльських нащадків, від людини до худоби, є Моїм. Того дня, коли Я уразив всіх первородних в єгипетському краю, Я посвятив їх Собі.",
        "18": "Я взяв левітів замість усіх первородних між Ізраїльтянами.",
        "19": "Я подарував левітів Ааронові та його синам з-поміж Ізраїльських нащадків, аби вони звершували служіння замість Ізраїльських нащадків у Наметі Свідчення. Щоб вони здійснювали викуплення за Ізраїльських нащадків і щоб Ізраїльтяни не були покарані, коли вони наближатимуться до Святині.",
        "20": "Мойсей та Аарон і вся громада Ізраїльтян учинили з левітами так, як заповів Господь Мойсеєві відносно левітів. Саме так і вчинили з ними Ізраїльтяни.",
        "21": "Тож левіти очистилися і випрали свій одяг, а Аарон відділив їх як особливу жертву для Господа. І звершив Аарон спокуту за їхні гріхи, щоб очистити їх.",
        "22": "Після того левіти увійшли в Намет Свідчення для виконання свого служіння поряд з Аароном та поряд з його синами. Як Господь заповів Мойсеєві щодо левітів, так і вчинили з ними.",
        "23": "Тоді звернувся Господь до Мойсея, промовляючи:",
        "24": "Ще одне стосовно левітів: від двадцяти п’яти років і вище, вони приступатимуть до виконання служіння в Наметі Свідчення.",
        "25": "А в п’ятдесятилітньому віці левіт усувається від служіння і більше його не звершуватиме.",
        "26": "Він може допомагати своїм братам, здійснюючи нагляд у звершенні ними служіння в Наметі Свідчення, однак самостійного служіння він вже не виконуватиме. Так чинитимеш з левітами стосовно їхнього служіння."
    },
    "9": {
        "1": "Першого місяця, другого року після виходу з єгипетського краю, Господь звернувся до Мойсея в сінайській пустелі, говорячи:",
        "2": "Нехай Ізраїльські нащадки відзначать Пасху у визначений для цього час.",
        "3": "Чотирнадцятого дня цього місяця, надвечір, у визначений час почнеш святкування. Будеш її відзначати згідно з усіма постановами і за всіма правилами.",
        "4": "Тож Мойсей сказав Ізраїльтянам відсвяткувати Пасху,",
        "5": "Вони відзначили Пасху чотирнадцятого дня першого місяця надвечір. У сінайській пустелі Ізраїльтяни зробили все так, як Господь заповів Мойсеєві.",
        "6": "Знайшлися однак люди, які були нечистими через дотик до мертвої людини, і через те не могли в той день відзначати Пасху. Тому вони того ж дня прийшли до Мойсея і до Аарона.",
        "7": "Ті люди сказали йому: ми нечисті через дотик до мертвої людини. То невже ми будемо позбавлені можливості принести жертовний дар Господу разом з Ізраїльськими нащадками у визначений для цього час?",
        "8": "Тоді Мойсей сказав їм: Почекайте, я послухаю, яку вказівку відносно вас дасть Господь.",
        "9": "І Господь звернувся до Мойсея зі словами:",
        "10": "Скажи Ізраїльтянам так: Кожна людина поміж вами чи серед ваших нащадків, яка стала нечистою через дотик до мертвої людини, або знаходиться в далекій дорозі, також святкуватиме Пасху для Господа.",
        "11": "Але вона відзначатиме її другого місяця, чотирнадцятого дня, надвечір, споживаючи Пасху з прісним хлібом та гіркими травами.",
        "12": "Так само нічого не можна залишати з неї до ранку, і кісток з неї не ламати. Відзначати її слід за постановами щодо Пасхи.",
        "13": "Коли ж людина, бувши чистою і не перебуваючи в дорозі, все ж знехтує відзначенням Пасхи, то таку людину буде викорінено зі свого народу. Вона не принесла жертву Господу в призначений для цього час, а тому за свій гріх та людина понесе покарання.",
        "14": "Якщо проживатиме з вами приходець, то і він відзначатиме Пасху для Господа за такою ж постановою про Пасху і за встановленим порядком. Так і він відзначатиме Пасху, адже однакове правило буде в вас як для приходця, так і для місцевого мешканця землі.",
        "15": "Того дня, коли була встановлена Скинія, хмара покрила Намет, тобто Намет Свідчення. А ввечері хмара стала наче полум’я над Наметом, і залишалася аж до ранку.",
        "16": "І так було постійно: хмара вкривала його вдень, а подоба вогню – вночі.",
        "17": "Щоразу, коли підіймалася хмара над Наметом, тоді вирушали за нею Ізраїльтяни. А в тому місці, де хмара зупинялась, там Ізраїльтяни ставали табором.",
        "18": "Так за розпорядженням Господа Ізраїльтяни вирушали в дорогу і за наказом Господа отаборювались. Усі дні, коли хмара перебувала над Наметом, вони стояли табором.",
        "19": "Навіть коли хмара довший час затримувалася над Наметом, Ізраїльські нащадки дотримувались Господньої вказівки і не вирушали.",
        "20": "Траплялось і так, що хмара залишалась над Наметом лише кілька днів, то і тоді, за Господнім наказом, вони ставали табором і за Господнім розпорядженням вирушали знову.",
        "21": "Бувало так, що хмара залишалася від вечора до ранку, а вранці хмара підіймалася, тоді вирушали і вони. Або хмара стояла день і ніч, але щойно хмара підіймалася, то вони вирушали.",
        "22": "Траплялось, що хмара стояла над Наметом лише два дні, чи місяць, або більше днів залишалася над Наметом, то Ізраїльтяни стояли табором і не вирушали. Але як тільки вона піднімалася над ним, вони вирушали.",
        "23": "Так за Господнім розпорядженням вони стояли табором, і за Господнім наказом вирушали. Вони дотримувалися Господніх вказівок згідно Господнього розпорядження, яке передавалось через Мойсея."
    },
    "10": {
        "1": "І промовив Господь до Мойсея, кажучи:",
        "2": "Зроби собі дві срібні сурми. Вони мають бути кованими і служитимуть тобі для скликання громади, а також для того, щоб згортати табори.",
        "3": "Коли затрублять в обидві, то зійдеться до тебе вся громада до входу в Намет Свідчення.",
        "4": "Якщо ж затрублять лише однією, то зберуться до тебе начальники, керівники Ізраїльських тисяч.",
        "5": "Коли затрублять сигналом тривоги, то вирушатимуть табори, розташовані на схід.",
        "6": "А якщо затрублять вдруге, то вирушатимуть табори, розташовані на південь. Трубитимуть сигнал тривоги лише для їхнього рушання в дорогу.",
        "7": "Коли потрібно зібрати громаду, трубіть як звичайно, не видаючи сигналу тривоги.",
        "8": "Трубитимуть у сурми сини Аарона, священики. Використання їх буде для вас вічною постановою в ваших поколіннях.",
        "9": "Якщо у вашому краю почнете воювати з ворогом, який гнобитиме вас, і дасте трубами сигнал тривоги, щоб нагадати про себе перед Господом, вашим Богом, то ви будете врятовані від ваших ворогів.",
        "10": "У дні вашої радості і в ваші свята, а також на початку кожного місяця, ви трубитимете в сурми під час ваших всепалень і ваших мирних жертов. Будуть вони нагадуванням про вас перед вашим Богом. Я – Господь, ваш Бог!",
        "11": "Отже, другого року, другого місяця, двадцятого дня місяця піднялася хмара над Наметом Свідчення.",
        "12": "Тож Ізраїльтяни вирушили в свою мандрівку з сінайської пустелі. Хмара зупинилася в пустелі Паран.",
        "13": "Тоді вони вперше вирушили так, як наказав Господь через Мойсея.",
        "14": "Першим вирушив прапор табору Юдиних нащадків зі своїми військовими підрозділами. На чолі їхніх військових підрозділів стояв Нахшон, син Аммінадава.",
        "15": "Над військовими підрозділами племені нащадків Іссахара стояв Натанаїл, син Цуара.",
        "16": "Над військовими підрозділами племені Завулонових нащадків був Еліяв, син Хелона.",
        "17": "А коли Намет розібрали, вирушали нащадки Гершона та нащадки Мерарі, несучи Намет.",
        "18": "Далі вирушив прапор табору Рувима зі своїми військовими підрозділами. На чолі цих військових підрозділів стояв Еліцур, син Шедеура.",
        "19": "Над військовими підрозділами племені Симеонових нащадків стояв Шелуміїл, син Цурішаддая.",
        "20": "А над військовими підрозділами племені Ґадових нащадків стояв Еліясаф, син Деуїла.",
        "21": "Далі вирушали нащадки Кегата, несучи Святилище. Перш ніж усі дійдуть на нове місце, Намет там вже стоятиме.",
        "22": "Наступним вирушив прапор табору Єфремових нащадків зі своїми військовими підрозділами. На чолі їхніх військових підрозділів стояв Елішама, син Аммігуда.",
        "23": "Над військовими підрозділами племені Манассієвих нащадків стояв Ґамалиїл, син Педагцура.",
        "24": "А над військовими підрозділами Веніямінового племені стояв Абідан, син Ґідеоні.",
        "25": "Нарешті вирушив прапор табору Данових нащадків, як тильна охорона всіх таборів зі своїми військовими підрозділами. На чолі їхніх військових підрозділів стояв Ахієзер, син Аммішаддая.",
        "26": "Над військовими підрозділами племені Асирових нащадків стояв Паґіїл, син Окрана.",
        "27": "А над військовими підрозділами Нефталимового племені стояв Ахіра, син Енана.",
        "28": "Таким був похідний стрій нащадків Ізраїля за їхніми військовими підрозділами, коли вони вирушали в дорогу.",
        "29": "Якось Мойсей сказав Ховаву, синові мідійця Реуїла, тестя Мойсея: Ми рухаємось до того місця, про яке Господь сказав: Я дам його вам! Тож іди з нами, і тобі буде добре серед нас, адже Господь пообіцяв, що Ізраїлеві буде добре.",
        "30": "Однак той йому відповів: Не піду, а радше повернуся у свій край й до моїх рідних.",
        "31": "Але Мойсей наполягав: Не залишай нас, прошу тебе, адже ти знаєш, де можна таборувати в пустелі, тож будеш нашими очима.",
        "32": "Якщо підеш з нами, то ми віддячимо тобі добром, яке вчинить для нас Господь.",
        "33": "Після цього вони вирушили від Господньої гори і йшли на віддаль трьох днів дороги. Перед ними протягом цих трьох днів рухався Ковчег Господнього Заповіту, щоб знайти для них місце для відпочинку.",
        "34": "А Господня хмара була над ними вдень, коли вирушали вони табором.",
        "35": "Було так: коли Ковчег вирушав, то Мойсей говорив: Устань, Господи, і нехай розпорошаться Твої вороги! Ті, котрі Тебе ненавидять, нехай повтікають перед Тобою!",
        "36": "Коли ж він зупинявся, він казав: Повернися, о Господи, до незліченних тисяч Ізраїлю!"
    },
    "11": {
        "1": "Народ почав дуже нарікати перед Господом. Господь почув і запалав його гнів. Розгорівся між ними Господній вогонь і поглинув край табору.",
        "2": "Тож народ почав волати до Мойсея. Мойсей помолився до Господа і вогонь погас.",
        "3": "Він назвав те місце Табера, оскільки серед них розгорівся Господній вогонь.",
        "4": "Натовп різноманітних людей, що був з ними, пройнявся сильною пожадливістю, а з ними також почали плакати Ізраїльтяни. Вони говорили: Хто нас нагодує м’ясом?",
        "5": "Ми пригадуємо рибу, яку в Єгипті їли даром, огірки, дині, порей, цибулю і часник.",
        "6": "Тепер же ми знесилені, бо нічого немає. Перед нашими очима одна лише манна.",
        "7": "Манна ж була мов насіння коріандру, а кольором нагадувала кришталь.",
        "8": "Люди розходились, збирали і мололи її на жорнах чи товкли в ступі, варили її в горщиках і пекли з неї коржики. На смак вона була мов тістечко на олії.",
        "9": "Коли на табір уночі спадала роса, тоді випадала на нього і манна.",
        "10": "Мойсей почув, як люди плачуть у своїх родинах – кожен біля входу до свого намету. Господь запалав великим гнівом, – та й в очах Мойсея це було злом.",
        "11": "І Мойсей промовив до Господа: Навіщо Ти так прикро обійшовся зі Своїм слугою? Чому я не знайшов милості в Твоїх очах, що Ти поклав на мене тягар усього цього народу?",
        "12": "Хіба то я зачав у лоні весь цей народ? Хіба я його породив, що Ти мені кажеш: Носи його на своєму лоні, як годувальниця носить немовля, аж до того краю, який Ти з клятвою пообіцяв його батькам?",
        "13": "Звідкіля взяти мені м’ясо, щоб дати всьому цьому народові? Адже вони плачуть переді мною, благаючи: Дай нам м’яса, аби ми наїлися!",
        "14": "Я сам не в змозі нести весь цей народ, оскільки це затяжко для мене.",
        "15": "Якщо ж Ти так чиниш зі мною, то прошу, вбий мене, якщо я знайшов милість в Твоїх очах, аби мені не бачити свого нещастя.",
        "16": "І Господь сказав Мойсеєві: Збери Мені сімдесят чоловіків з Ізраїльських старійшин, про яких ти знаєш, що вони справді старійшини народу та є його керівниками, і поклич їх до Намету Свідчення. Нехай вони стануть там з тобою.",
        "17": "Я зійду і розмовлятиму там з тобою, і візьму від Духа, що на тобі, і покладу на них. Тож вони носитимуть разом з тобою тягар народу, і ти не нестимеш його сам.",
        "18": "А народові скажеш: Освятіться на завтрашній день, і будете їсти м’ясо, бо ви плакали перед Господом й казали: Хто нас нагодує м’ясом? Адже в Єгипті нам було добре! Тож Господь дасть вам м’ясо, і ви будете їсти його.",
        "19": "Не один день будете їсти, не два дні, не п’ять днів, не десять днів і не двадцять днів.",
        "20": "Впродовж цілого місяця, аж поки воно не виходитиме з ваших ніздрів і не стане остогидлим для вас, тому що ви зневажили Господа, Який є між вами, а плакали перед Ним, нарікаючи: Навіщо нам було виходити з Єгипту?",
        "21": "Мойсей же сказав: Народу, між яким є і я, шістсот тисяч піших! А Ти кажеш: Дам їм м’яса, і їстимуть впродовж місяця!",
        "22": "Хіба вистачило б їм, якби порізати всю велику і дрібну худобу? Або хіба вистачило б для них, якби виловили всю рибу в морі?",
        "23": "Та Господь сказав Мойсеєві: Хіба вкоротилася Господня рука? Нині побачиш, чи збудеться перед тобою Моє слово, чи ні!",
        "24": "Мойсей вийшов і переказав народові Господні слова. Потім зібрав сімдесят чоловіків зі старійшин народу, і поставив їх довкола намету.",
        "25": "Господь зійшов у хмарі і заговорив до нього. Він взяв від Духа, що на ньому, і поклав на сімдесятьох чоловіків-старійшин. Щойно спочив на них Дух, сталося так, що вони почали пророкувати, хоч потім перестали.",
        "26": "Однак, в таборі залишилося двоє чоловіків, ім’я одного Елдад, а ім’я другого Медад. На них також спочив Дух. Вони були з тих, які були записані, але не пішли до Намету, тому почали пророкувати в таборі.",
        "27": "І прибіг якийсь юнак, і повідомив Мойсеєві, сказавши: Елдад і Медад пророкують у таборі!",
        "28": "На це відізвався Ісус, син Навина, який змалку служив Мойсеєві, і сказав: Пане мій, Мойсею, заборони їм!",
        "29": "Та Мойсей йому відповів: Чи часом не ревнуєш ти за мене? О, якби то весь Господній народ став пророками, і щоб Господь дав їм Свого Духа!",
        "30": "І Мойсей разом з Ізраїльськими старійшинами пішов до табору.",
        "31": "А від Господа знявся вітер і нагнав з моря перепелів, та наскладав їх біля табору, десь на день ходи з одного боку і на день ходи з другого боку; і так довкола табору, приблизно на два лікті від поверхні землі.",
        "32": "Піднялись люди і збирали перепелів увесь той день, усю ніч і весь наступний день. Навіть ті, хто назбирав мало, мав якихось десять хомерів. Люди в’ялили їх собі скрізь довкола табору.",
        "33": "Ще м’ясо було на їхніх зубах, ще не було спожитим, як Господній гнів запалав на людей. Господь уразив народ дуже важкою пошестю.",
        "34": "Тому й назване те місце Кіброт Гаттаава, оскільки там поховано ненаситних людей.",
        "35": "Від Кіброт Гаттаави народ вирушив до Гацероту, і в Гацероті зупинився."
    },
    "12": {
        "1": "Маріам і Аарон дорікали Мойсею за жінку-кушитянку, яку він узяв. Адже він узяв собі за дружину кушитянку.",
        "2": "Вони говорили: Хіба ж тільки з Мойсеєм розмовляв Господь? Хіба й з нами не говорив також? І Господь це почув.",
        "3": "Мойсей був дуже лагідною людиною – найлагіднішою за всіх людей, які є на землі.",
        "4": "Не гаючись Господь звелів Мойсеєві, Ааронові й Маріам: Вийдіть утрьох до Намету Свідчення. І вони втрьох вийшли.",
        "5": "Господь же зійшов у хмарному стовпі й став біля входу в Намет. Він відкликав Аарона і Маріам. Коли вони обоє вийшли,",
        "6": "Він сказав: Послухайте Моїх слів! Якщо у вас буде Господній пророк, то Я об’явлюся йому у видінні й говоритиму до нього вві сні.",
        "7": "Однак не так з Моїм слугою Мойсеєм. Він довірений в усьому Моєму домі!",
        "8": "Устами до вуст Я розмовляю з ним, явно, а не в притчах. До того ж він побачив Господню подобу. Як же ви не побоялися дорікати Моєму слузі Мойсею?",
        "9": "І спалахнув гнів Господній проти них, і Він відійшов.",
        "10": "Щойно хмара відійшла від Намету, як Маріам вкрилась проказою, наче снігом. Обернувшись до Маріам, Аарон побачив її прокаженою.",
        "11": "І Аарон заговорив до Мойсея: Пане мій, не порахуй нам цього гріха, який за своєю нерозсудливістю учинили.",
        "12": "Будь ласка, зроби, щоб вона не була подібною до мертвої дитини, що перш ніж вона вийде з лона своєї матері, хвороба вже пожерла половину її тіла.",
        "13": "І заволав Мойсей до Господа, говорячи: Боже, благаю Тебе, вилікуй її!",
        "14": "А Господь відповів Мойсеєві: Якби її батько плюнув їй в обличчя, то чи не була б вона засоромленою сім днів? Тож нехай вона буде відлучена на сім днів, перебуваючи поза табором, після чого повернеться.",
        "15": "Так Маріам сім днів була відлучена, й перебувала поза табором. Народ не вирушав, доки Маріам не повернулася.",
        "16": "Після цього народ вийшов з Гацерота й отаборився в пустелі Паран."
    },
    "13": {
        "1": "І звернувся Господь до Мойсея, з такими словами:",
        "2": "Пошли людей і нехай вони оглянуть ханаанський край, який Я даю у володіння Ізраїльським нащадкам! Пошлете по одному чоловікові з племені його батьківського роду – всіх князів народу.",
        "3": "За Господнім велінням Мойсей послав їх з пустелі Паран. Усі чоловіки були князями Ізраїлю.",
        "4": "Ось їхні імена. З племені Рувима Шаммуа, син Заккура.",
        "5": "З племені Симеона Шафат, син Хорі.",
        "6": "З племені Юди Халев, син Єфунея.",
        "7": "З племені Іссахара Іґал, син Йосифа.",
        "8": "З племені Єфрема Гошея, син Навина.",
        "9": "З племені Веніяміна Палтій, син Рафуя.",
        "10": "З племені Завулона Ґаддіїл, син Содії.",
        "11": "З племені Йосифа, з нащадків Манассії, Ґаддій, син Сусія.",
        "12": "З племені Дана Амміїл, син Ґамаллії.",
        "13": "З племені Асира Сетур, син Михаїла.",
        "14": "З племені Нефталима Нахбі, син Вофсії.",
        "15": "З племені Ґада Ґеуїл, син Макії.",
        "16": "Це імена людей, яких Мойсей послав оглядати край. А Гошею, сина Навина, Мойсей назвав Ісусом.",
        "17": "Послав їх Мойсей оглянути ханаанську землю і сказав їм: Підіть цією пустелею на південь і вийдіть на гору.",
        "18": "Оглянете край, яким він є, і народ, котрий у ньому проживає: сильний він, чи слабий, малий він кількісно, чи численний.",
        "19": "І що то за земля, на якій він проживає, хороша вона чи погана. І які ті міста, у яких він мешкає: чи це звичайні табори, чи укріплені фортеці.",
        "20": "А ще яка там земля: родюча вона, чи запущена, ростуть на ній дерева, чи ні. І наважтеся взяти дещо з плодів землі. Якраз була пора дозрівання винограду.",
        "21": "Тож вони пішли і оглянули землю від пустелі Сін аж до Рехова, що в напрямку до Хамата.",
        "22": "Далі пішли на південь, і дійшли аж до Хеврона, де жили Ахіман, Шешай і Талмай, нащадки Енака. Хеврон же був збудований за сім років перед єгипетським Цоаном.",
        "23": "Вони прибули до долини Ешкол, де вони відсікли гілку з одним гроном винограду, – таким, що довелось його нести вдвох на жердині, а також дещо з гранат і смокв.",
        "24": "Тож те місце назвали Нагал Ешкол – через гроно винограду, яке зрізали там Ізраїльтяни.",
        "25": "Оглянувши край, через сорок днів вони повернулись.",
        "26": "Після подорожі вони прийшли до Мойсея та Аарона і до всієї громади Ізраїльських нащадків в пустелю Паран-Кадеш. Їм і всій громаді вони прозвітували, і показали їм плоди тієї землі.",
        "27": "Розповідаючи йому, вони, зокрема, сказали: Ми обійшли край, в який ти нас послав, в землю що тече молоком і медом; а це її плоди.",
        "28": "Але той народ, що живе в тій землі, сильний, а міста укріплені й дуже великі. Зустріли ми там і нащадків Енака.",
        "29": "На півдні того краю живе Амалек. Хеттейці, євусейці та аморейці мешкають у гірській околиці, а ханаанці проживають біля моря та вздовж Йордану.",
        "30": "Халев же втихомирював народ перед Мойсеєм і говорив: Ми неодмінно підемо і успадкуємо її, адже ми спроможні побороти їх!",
        "31": "Однак чоловіки, які ходили з ним, наполягали: Ми не зможемо виступити проти цього народу, оскільки він сильніший за нас!",
        "32": "Так вони розпускали серед Ізраїльських нащадків страшні чутки про землю, яку оглядали, стверджуючи: Край, який ми ходили оглядати – це земля, що поглинає своїх мешканців, а кожний народ, який ми там бачили, це дуже високі на зріст люди.",
        "33": "Там ми бачили високорослих синів Енака, з роду велетнів! Перед ними ми були у своїх очах, наче сарана. І такими були ми в їхніх очах."
    },
    "14": {
        "1": "Вся громада збунтувалась і підняла крик. Народ голосив і плакав усю ту ніч.",
        "2": "Усі Ізраїльські нащадки нарікали на Мойсея та Аарона. Уся громада дорікала їм: Краще б ми повмирали в єгипетському краю, або в цій пустелі! О, якби ми повмирали!",
        "3": "І навіщо нас Господь вводить у ту землю? Щоб там полягти від меча? Наші жінки й наші діти стануть здобиччю. Тому, хіба не краще нам повернутися в Єгипет?",
        "4": "І вони підмовляли один одного: Оберімо собі проводиря і повернімося в Єгипет!",
        "5": "Тоді Мойсей з Аароном упали на свої обличчя перед усією громадою Ізраїльтян.",
        "6": "А Ісус, син Навина, та Халев, син Єфунея, – з тих, котрі оглядали землю, – роздерли на собі одяг,",
        "7": "і звернулися до всієї громади Ізраїльських нащадків з такими словами: Край, який ми пройшли, щоб його оглянути, є дуже-дуже доброю землею.",
        "8": "Якщо вже Господь виявив до нас прихильність, то і введе нас у цю землю. Він дасть її нам – землю, що тече молоком і медом.",
        "9": "Але не ставайте бунтівниками проти Господа! Тож не бійтеся людей того краю, бо він для нас – пожива. Адже їхній захист відійшов від них, а з нами Господь! Не бійтеся їх!",
        "10": "Проте вся громада закричала: Побити їх камінням! У цю мить у Наметі Свідчення всім Ізраїльтянам об’явилася слава Господня.",
        "11": "І Господь сказав Мойсеєві: Доки цей народ зневажатиме Мене? До яких пір не довірятимуть Мені, незважаючи на всі ознаки, які Я вчинив серед них?",
        "12": "Уражу їх смертельною хворобою і позбавлю їх спадщини! А тебе учиню великим народом, численнішим ніж цей.",
        "13": "Але Мойсей сказав Господу: Почують єгиптяни, з-поміж яких Ти Своєю силою вивів цей народ,",
        "14": "і скажуть тим, що живуть на цій землі і які також чули, що Ти є Господом для цього народу, оскільки Ти, Господи, з’являтимешся йому віч-на-віч. Твоя хмара стоїть над ними і Ти йдеш перед ними в хмарному стовпі вдень та в стовпі вогню вночі.",
        "15": "Якщо Ти вигубиш цей народ як одну людину, то народи, які чули вістку про Тебе, скажуть, розповідаючи:",
        "16": "Оскільки Господь не зміг увести цей народ у землю, яку з клятвою їм пообіцяв, то знищив їх у пустелі.",
        "17": "Тож тепер, нехай прославиться Твоя сила, Господи, про яку Ти сказав, говорячи:",
        "18": "Господь довготерпеливий і дуже милосердний; прощає беззаконня і переступ, хоча й жодним чином не залишає безкарним винного, віддаючи за беззаконня батьків дітям до третього й четвертого поколінь.",
        "19": "Тож, прости, будь ласка, гріх цьому народові згідно з великим Твоїм милосердям, як Ти прощав цьому народові від Єгипту й аж дотепер!",
        "20": "І Господь сказав Мойсеєві: Я простив за твоїм словом.",
        "21": "Однак, присягаюсь Я Сам Собою, що Господньою славою сповниться вся земля!",
        "22": "Проте всі люди, які бачили Мою славу й Мої ознаки, які Я вчинив у Єгипті і в пустелі, та випробовували Мене ось уже в десятий раз, і не послухались Мого голосу,",
        "23": "таки не побачать краю, який Я з клятвою пообіцяв їхнім батькам! Жоден з тих, хто зневажав Мене, не побачить його!",
        "24": "Лише Халев, Мій раб, оскільки в нього був інший дух і він цілковито підкорився Мені, то Я введу його в край, в який він уже ходив, і його потомство успадкує його!",
        "25": "Через те, що амалекітянець і ханаанець живуть у долині, завтра ви повертайте і йдіть до пустелі в напрямку Червоного моря.",
        "26": "І промовив Господь до Мойсея й Аарона, такі слова:",
        "27": "Доки ця лиха громада виступатиме проти Мене? Їхні скарги на Мене, нарікання Ізраїльських нащадків, які вони висувають проти Мене, Я почув.",
        "28": "Скажи їм: Ось слово Господнє: Присягаюсь Я Сам Собою! Що ви сказали до Мого слуху, Я так і зроблю вам.",
        "29": "У цій пустелі поляжуть ваші тіла, в повній вашій кількості – всі що були пораховані від двадцяти років і вище, котрі нарікали на Мене.",
        "30": "Ніхто з вас не ввійде до краю, про який Я простягнувши Свою руку, поклявся у тому, що вас поселю, крім Халева, сина Єфунея, та Ісуса, сина Навина.",
        "31": "Що ж до ваших дітей, про яких ви сказали, що вони стануть здобиччю ворогів, то Я їх уведу туди, і вони успадкують землю, якою ви знехтували.",
        "32": "А ваші тіла поляжуть у цій пустелі.",
        "33": "Тож ваші діти будуть з вами мандрувати пустелею сорок років, спокутуючи вашу невірність, доки не перетворяться в порох ваші тіла в пустелі.",
        "34": "За кількістю днів, упродовж яких ви оглядали землю, тобто сорок днів, рік за день будете нести покарання за вашу провину сорок років – рік за день. Таким чином ви зрозумієте Моє невдоволення.",
        "35": "Я, Господь, так сказав і дійсно так учиню з усією цією нікчемною громадою, яка повстала проти Мене! Вони будуть знищені в цій пустелі, тут вони повмирають!",
        "36": "Так само і ті чоловіки, яких послав Мойсей оглядати землю і які, повернувшись, розпускали погані чутки про землю, поводуючи цим нарікання на той край всієї громади.",
        "37": "Отже, ті люди, які розпускали погані чутки про землю, померли від пошесті перед Господом.",
        "38": "Лише Ісус, син Навина, і Халев, син Єфунея, залишилися живими з тих чоловіків, які ходили оглядати землю.",
        "39": "Коли Мойсей переказав ці слова всім Ізраїльським нащадкам, люди дуже засмутились.",
        "40": "Вставши вранці, вони пішли на вершину гори й говорили: Ось ми готові піти на те місце, про яке сказав Господь, адже ми згрішили.",
        "41": "Але Мойсей сказав: Чому ви порушуєте веління Господа? Успіху в вас не буде!",
        "42": "Не йдіть, оскільки немає з вами Господа, і ви будете знищені вашими ворогами.",
        "43": "Там перед вами амалекітянці і ханаанці. Ви поляжете від їхнього меча, тому що ви відвернулися від Господа і Господь не буде з вами.",
        "44": "Але вони наполегливо вирішили піднятись на вершину узгір’я, хоча Ковчег Господнього Заповіту і Мойсей не вийшли з-посеред табору.",
        "45": "Амалекітянці ж і ханаанці, що мешкали в горах, спустилися й розгромили їх, і, переслідуючи, нищили їх аж до Хорми."
    },
    "15": {
        "1": "І промовляв Господь до Мойсея, кажучи:",
        "2": "Поговори з Ізраїльтянами і скажи їм: Коли ввійдете в край вашого поселення, який Я даю вам,",
        "3": "і приноситимете вогняну жертву Господу з великої худоби, або з отари овець, – чи то у всепалення, чи звичайне жертвоприношення, як виконання обітниці, або добровільну жертву під час ваших свят, щоб учинити любі пахощі Господу, –",
        "4": "то, приносячи свій дар Господу, людина нехай також принесе хлібну жертву з десятої частини ефи питльованого пшеничного борошна, замішаного на четвертій частині гіна олії.",
        "5": "А ще на всепалення чи на жертву принеси вино, як жертву возливання, – четверту частину гіна на кожне ягня.",
        "6": "Якщо приносиш барана, приноситимеш ще й хлібну жертву: дві десятих частин ефи питльованого борошна, замішаного на одній третій частині гіна олії.",
        "7": "А також жертву возливання: принесеш третю частину гіна вина на любі пахощі для Господа.",
        "8": "Якщо ж приноситимеш на всепалення чи в жертву тельця, щоб виконати обітницю, або як мирну жертву Господу,",
        "9": "то з тельцем принесеш також хлібну жертву з трьох десятих частин ефи питльованого борошна, замішаного на половині гіна олії.",
        "10": "Принесеш також пів гіна вина як жертву возливання. Це буде вогняна жертва, любі пахощі для Господа.",
        "11": "Так належить чинити при кожнім тельці, при кожнім барані, при кожному ягняті чи козеняті.",
        "12": "Яка буде кількість тварин, що будете приносити в жертву, стільки маєте принести на кожну в жертву муку, олію та вино.",
        "13": "Так повинен робити кожний місцевий мешканець, приносячи вогняні жертви на любі пахощі Господу.",
        "14": "Якщо ж буде серед вас приходець, або той, хто постійно житиме між вами у ваших поколіннях, і принесе вогняну жертву, любі пахощі для Господа, то, як чините ви, так само робитиме і він.",
        "15": "Як для Божої громади, так і для приходця, який мешкає між вами, закон один, закон вічний у ваших поколіннях. Як ви, так і приходець буде перед Господом.",
        "16": "Буде один Закон і одна Заповідь для вас і для приходця, який приєднався до вас.",
        "17": "І промовив Господь до Мойсея такі слова:",
        "18": "Звернись до Ізраїльських нащадків і скажи їм: Коли ввійдете в край, куди Я вас проваджу,",
        "19": "і коли почнете їсти хліб з врожаю землі, то принесете особливий дар для Господа.",
        "20": "Першу хлібину з вашого тіста принесете як жертву підношення, – як особливий дар від току (гумна), підноситимете його.",
        "21": "Перший виріб з вашого тіста, даватимете Господу, як жертву підношення у всіх ваших поколіннях.",
        "22": "Коли ж учините гріх несвідомо і не виконаєте всіх цих Заповідей, які Господь сказав Мойсеєві,",
        "23": "тобто усього, що заповів вам Господь через посередництво Мойсея від того дня, коли Господь заповідав і пізніше у ваших поколіннях,",
        "24": "то, коли якесь ненавмисне порушення станеться із необачності громади, то нехай уся громада принесе теля зі стада, у жертву всепалення, як любі пахощі для Господа, разом з хлібною жертвою і жертвою возливання згідно з приписом, а також одного козла в жертву за гріх.",
        "25": "Священик звершить викуплення за всю громаду Ізраїльтян, і буде їм прощено. Це була несвідома провина, і вони самі принесли свій дар – вогняну жертву для Господа, а також жертву за свій гріх перед Господом з необачності.",
        "26": "І буде прощено всій громаді Ізраїльтян і приходцям, які живуть між ними, оскільки це несвідома провина всього народу.",
        "27": "Якщо ж окрема людина згрішить несвідомо, то нехай принесе однолітню козу в жертву за гріх.",
        "28": "Священик звершить викуплення за ту людину, яка через необачність, несвідомо згрішила перед Господом. Коли буде звершене викуплення за неї, то їй буде прощено.",
        "29": "Як для місцевого мешканця Ізраїльтян, так і для приходця, який живе між ними, буде у вас закон один, щодо кожного хто згрішить несвідомо.",
        "30": "Проте людина, незалежно від того, місцева вона чи з приходців, яка свідомо чинитиме зло зухвалою рукою, то вона зневажає Господа. Така людина буде знищена з-поміж свого народу.",
        "31": "Вона зневажливо поставилася до Господнього слова і порушила Його Заповідь. Безумовно, така людина буде знищена, – її гріх залишиться на ній.",
        "32": "Перебуваючи в пустелі, Ізраїльські нащадки знайшли чоловіка, який збирав дрова суботнього дня.",
        "33": "Ті, котрі виявили, як він збирав дрова, привели його до Мойсея і Аарона та до всієї громади.",
        "34": "Його віддали під варту, оскільки не могли вирішити, що з ним слід робити.",
        "35": "Тоді Господь промовив до Мойсея: Неодмінно цей чоловік має померти. Уся громада нехай поб’є його камінням поза табором!",
        "36": "Тож вивела його вся громада за табір, і побила його камінням. Він помер, як і звелів Господь Мойсеєві.",
        "37": "І промовляв Господь до Мойсея, кажучи:",
        "38": "Звернися до Ізраїльтян і скажи їм, щоб вони і їхні нащадки робили собі на краях свого одягу китиці. Нехай прикріпляють до країв одягу китиці з блакитного прядива.",
        "39": "Китиці вам потрібні для того, щоб дивлячись на них ви згадували всі Господні Заповіді й виконували їх. Ви не будете допускати, щоб ваше серце і ваші очі спонукали вас до блуду і розпусти.",
        "40": "Але ви будете пам’ятати й виконувати всі Мої Заповіді і будете святими перед вашим Богом.",
        "41": "Я – Господь, ваш Бог, Який вивів вас із єгипетського краю, щоби бути вашим Богом. Я – Господь, Бог ваш!"
    },
    "16": {
        "1": "У той час Корей, син Їцгара, онук Кегата, та правнук Левія, й Датан та Авірон, сини Еліява, а також Он, син Пелета, онук Рувима,",
        "2": "повстали проти Мойсея. До них приєдналось ще двісті п’ятдесят чоловіків Ізраїльтян, – старійшин громади, радників на зборах, знатних мужів.",
        "3": "Вони об’єдналися проти Мойсея та Аарона і сказали: Годі вам! Адже вся громада – усі вони святі, і Господь посеред них! То чому ви підноситесь над Господньою громадою?",
        "4": "Коли Мойсей це почув, то впав долілиць,",
        "5": "після чого промовив до Корея та до всього його угруповання, говорячи: Уранці Господь дасть знати, хто Його, хто святий і може наблизитись до Нього. Котрих Він Собі вибере, тим і дозволить наблизитись до Себе!",
        "6": "Зробіть ось що ти, Корею, і ви всі з його угруповання візьміть собі кадильниці",
        "7": "і завтра покладіть у них жару, а зверху покладіть у них ладану перед Господом. Той чоловік, якого вибере Господь, і є святий. Цього має бути достатньо для вас, нащадки Левія!",
        "8": "Далі Мойсей сказав до Корея: Вислухайте, прошу вас, нащадки Левія.",
        "9": "Хіба мало для вас, що Бог Ізраїлю виокремив вас в Ізраїльській громаді, аби наблизити вас до Себе і щоб ви могли звершувати служіння в Господньому Наметі й стояли перед громадою, щоб їй служити?",
        "10": "Він дозволив тобі, а з тобою і всім твоїм братам, нащадкам Левія, наблизитись до Себе, а ви домагаєтесь ще й священства?",
        "11": "Адже ти і все твоє угруповання об’єднались проти Господа! Бо хто такий Аарон, що ви нарікаєте на нього?",
        "12": "Тож Мойсей послав щоб покликали Датана та Авірона, синів Еліява. Але вони сказали: Ми не прийдемо!",
        "13": "Хіба не досить того, що ти вивів нас із краю, який тече молоком та медом, щоб вигубити нас у пустелі? Ти ще й хочеш володарювати над нами?",
        "14": "Насправді ж, ти не привів нас у землю, що тече молоком та медом, і не дав нам у посілість полів та виноградників? А може хочеш виколоти очі цим людям? Ми не підемо!",
        "15": "Мойсей дуже обурився і звернувся до Господа: Не приймай їхньої жертви! У жодного з них я не взяв навіть осла, і не вчинив нікому з них зла!",
        "16": "А Кореєві Мойсей сказав: Ти і все твоє угруповання завтра будьте перед Господом – ти, вони і Аарон!",
        "17": "Усі візьміть свої кадильниці і покладіть у них ладану. Кожний нехай принесе свою кадильницю перед Господом – двісті п’ятдесят кадильниць. Ти і Аарон також принесіть свої кадильниці.",
        "18": "Тож кожний узяв свою кадильницю, усі поклали в них вогню та насипали на нього ладану, і стали біля входу в Намет Свідчення разом з Мойсеєм та Аароном.",
        "19": "Корей зібрав проти них усе своє угруповання біля входу в Намет Свідчення. І ось усій громаді з’явилася Господня слава.",
        "20": "Господь заговорив до Мойсея та Аарона, кажучи:",
        "21": "Відійдіть від цієї громади і Я їх знищу в одну мить.",
        "22": "Але вони впали долілиць, і сказали: Боже, Боже духів і кожного тіла! Коли згрішить одна людина, то хіба Твій гнів мав би впасти на всю громаду?",
        "23": "І промовив Господь до Мойсея такі слова:",
        "24": "Звернися до громади і скажи: Відступіть з усіх сторін від наметів Корея, Датана та Авірона!",
        "25": "Тож Мойсей встав і пішов до Датана та Авірона, а за ним пішли Ізраїльські старійшини.",
        "26": "І він промовив до громади наступні слова: Відійдіть від наметів цих негідних людей! Не доторкайтеся до будь-чого, що належить їм, аби вам не загинути за всі їхні гріхи!",
        "27": "Люди відступили від наметів Корея, Датана та Авірона довкола. Датан же і Авірон вийшли, і стали біля входів у свої намети разом зі своїми дружинами, своїми синами і їхніми дітьми.",
        "28": "А Мойсей сказав: З цього дізнаєтеся, що Господь послав мене аби чинити всі ці справи, і з власної волі я не роблю нічого.",
        "29": "Якщо вони повмирають такою смертю, як усі люди, і коли їх спіткає доля всіх людей, то не Господь посилав мене.",
        "30": "Але коли Господь зробить щось досі нечуване, і земля, розкривши свої уста, поглине їх та все, що їм належить, і вони живими зійдуть до шеолу, тоді знайте, що ці люди збезчестили Господа.",
        "31": "І сталося таке: щойно він сказав усі ці слова, під ними розступилася земля…",
        "32": "Земля відкрила свої уста і поглинула їх, їхні намети й усіх людей, які були з Кореєм, та все їхнє майно.",
        "33": "Таким чином вони та все, що в них було, зійшли живими до шеолу, і земля їх покрила. Вони зникли з-посеред громади.",
        "34": "А весь Ізраїль, – усі ті, що були довкола них, – втікали від їхнього крику, говорячи: Щоб часом і нас не поглинула земля!",
        "35": "Тоді вийшов від Господа вогонь і пожер тих двісті п’ятдесят чоловіків, які принесли в кадильницях ладан."
    },
    "17": {
        "1": "І промовив Господь до Мойсея такі слова:",
        "2": "Скажи Елеазарові, синові Аарона-священика, щоб він позбирав кадильниці зі згарища, а жар розкидав, бо освятилися",
        "3": "кадильниці цих грішників ціною їхніх душ. І викуйте з них тонкі пластинки для покриття жертовника, адже їх приносили перед Господнє лице, тому вони освятилися і стали ознакою для Ізраїльських нащадків.",
        "4": "Священик Елеазар взяв мідні кадильниці, які поприносили ті, хто згорів, і вони перекували їх на пластинки покриття для жертовника.",
        "5": "Вони є нагадуванням Ізраїльтянам, аби ніхто сторонній, котрий не є нащадком Аарона, не приступав для кадіння ладаном перед Господом, і щоб з ним не сталося так, як з Кореєм і його угрупованням, – як і сказав йому Господь через посередництво Мойсея.",
        "6": "А наступного дня вся громада Ізраїльських нащадків нарікала на Мойсея та Аарона, кажучи: Ви знищили Господній народ!",
        "7": "І, коли громада зібралася, висловлюючи незадоволення Мойсеєм та Аароном, то ті направились до Намету Свідчення, як його покрила хмара, і з’явилася Господня слава.",
        "8": "Мойсей та Аарон вийшли до переду Намету Свідчення.",
        "9": "І Господь заговорив до Мойсея, кажучи:",
        "10": "Відійдіть від цієї громади, і Я знищу їх в одну мить! Вони ж упали долілиць.",
        "11": "Тоді Мойсей сказав Ааронові: Візьми кадильницю, поклади в неї вогню з жертовника і насип ладану, та поспішай в табір, і вчини за них покуту, адже спалахнув Господній гнів, і почалась поразка.",
        "12": "Взяв Аарон кадильницю, як звелів йому Мойсей, і побіг у середину зібраних, де вже почалося ураження людей. Він насипав у кадильницю ладану й почав здійснювати покуту за народ,",
        "13": "стоячи між мертвими та живими. І пошесть припинилася.",
        "14": "Проте тих, котрі померли під час пошесті, було чотирнадцять тисяч сімсот, окрім тих, котрі померли через Корея.",
        "15": "Тож Аарон повернувся до Мойсея, до входу в Намет Свідчення, і ураження остаточно припинилось.",
        "16": "І промовив Господь до Мойсея такі слова:",
        "17": "Звернись до Ізраїльських нащадків, і візьми в них по одному посоху з кожного роду по батьківській лінії, від усіх їхніх старійшин за їхніми родами по батьківській лінії – дванадцять посохів. Ім’я кожного з них напиши на його посоху.",
        "18": "Ім’я Аарона напишеш на посоху Левія, оскільки має бути лише один посох від голови роду по батьківській лінії.",
        "19": "І покладеш їх в Наметі Свідчення, перед Ковчегом Свідоцтва, де Я зустрічаюся з тобою.",
        "20": "Станеться так, що посох чоловіка, якого Я обираю, розквітне. Таким чином Я зупиню нарікання Ізраїльтян, які постійно нарікають на вас.",
        "21": "Мойсей сказав про це Ізраїльтянам. Всі їхні старійшини віддали йому свої посохи, – по одному посоху від кожного старійшини покоління – згідно з їхніми родами по батьківській лінії, дванадцять посохів. Посох Аарона також був серед їхніх посохів.",
        "22": "Мойсей поклав усі посохи перед Господом у Наметі Свідчення.",
        "23": "Коли ж наступного дня Мойсей увійшов у Намет Свідчення, виявилось, що розцвів посох Аарона з роду Левія! Він пустив пагінці, зацвів квітами й навіть уродив мигдалеві горіхи.",
        "24": "Мойсей виніс усі посохи від Господньої присутності до всіх Ізраїльських нащадків; вони їх оглянули, і кожний узяв свій посох.",
        "25": "Тоді сказав Господь до Мойсея: Поклади посох Аарона перед Ковчегом Свідчення на зберігання, як ознаку для бунтівних дітей, щоб припинилось їхнє нарікання на Мене, і вони не померли!",
        "26": "Мойсей зробив так, – як заповів йому Господь, так він і зробив.",
        "27": "Якось звернулись Ізраїльтяни до Мойсея і сказали: Ось ми гинемо, пропадаємо, ми всі помремо.",
        "28": "Кожен, хто лише наблизиться до Господнього Намету, гине. Невже ми усі маємо померти?"
    },
    "18": {
        "1": "І промовив Господь до Аарона: Ти і твої сини, – весь рід твого батька з тобою, – будете нести відповідальність за порушення щодо Святині. Ти і твої сини з тобою будете також відповідати за гріхи вашого священства.",
        "2": "Тож наблизь до себе своїх братів, плем’я Левія, рід свого прабатька. Нехай вони приєднаються до тебе і хай тобі допомагають, а ти, і твої сини з тобою, будете звершувати служіння перед Наметом Свідчення.",
        "3": "Вони допомагатимуть тобі і нестимуть відповідальність за стан усього Намету, а до святого посуду і до жертовника не хай не наближаються, щоб не померти і їм, і вам.",
        "4": "Вони приєднаються до тебе, і слугуватимуть при Наметі Свідчення, згідно з усіма правилами служіння в Наметі. Ніхто сторонній не наближатиметься до тебе.",
        "5": "Ви будете наглядати за Святинею і доглядати за жертовником, аби не було більше гніву на Ізраїльських нащадків.",
        "6": "Я ж обрав ваших братів левітів з-поміж Ізраїльських нащадків. Вони є для вас подарунком, даним Господом, щоб звершувати служіння в Наметі Свідчення.",
        "7": "Тому ти зі своїми синами будеш виконувати ваше священицьке служіння в усьому, що пов’язане з жертовником і служінням за завісою. Це буде вашим служінням. Я даю це ваше служіння священства, як дар. Кожен сторонній, якщо наблизиться, помре.",
        "8": "Далі Господь сказав Ааронові: Ось Я віддав тобі на збереження Мої пожертви. Від усього посвяченого Ізраїльтянами, як законну частку Я даю тобі та твоїм нащадкам. Це вічний закон.",
        "9": "Воно належатиме вам з тих найсвященніших дарів, що не спалюються вогнем: з усіх їхніх жертовних дарів, і з усіх їхніх хлібних жертов, і з усякої їхньої жертви за гріх, а також з усіх жертов за провину, – усе найсвятіше, що дають Мені, буде тобі й твоїм синам.",
        "10": "У найбільш святому місці споживатимете їх. Усі чоловіки їстимуть їх. Це має бути святим для тебе.",
        "11": "Тобі також належатимуть пожертви з їхніх дарів-підношень, або з усіх коливальних жертов Ізраїльських нащадків. Я даю їх тобі, твоїм синам і твоїм дочкам, які з тобою. Це вічний закон. Кожний чистий у твоєму домі їстиме їх.",
        "12": "Усі найкращі первоплоди з олії і всі найкращі первоплоди з вина та пшениці, які вони приноситимуть Господу, Я даю все тобі.",
        "13": "Усі первоплоди їхньої землі – те, що приноситимуть Господу, – належатимуть тобі. Кожний чистий у твоїй родині може їх їсти.",
        "14": "Усе посвячене в Ізраїлі Богові, буде твоїм.",
        "15": "Усе первородне кожного тіла, що приноситимуть Господу, від людини й до худоби, належатиме тобі. Однак первородного з людей неодмінно потрібно викупити, як і первістків з нечистої худоби, викупиш також.",
        "16": "Викупляти належить від місячного віку. Викуп за твоєю оцінкою – п’ять шеклів срібла за священним шеклем, який складається з двадцяти ґер.",
        "17": "Лише первородного з волів, або первістка з овець, чи первістка з кіз не можна викуповувати; це святе. Їхньою кров’ю покропиш жертовник, а їх жир спалиш як вогняну жертву на любі пахощі Господу.",
        "18": "Їхнє м’ясо буде тобі. Як грудинка жертви піднесення (коливання), і як праве стегно, буде тобі.",
        "19": "Усі жертви піднесення з посвячених речей, які тільки приноситимуть Господу Ізраїльські нащадки, Я дав тобі, твоїм синам і твоїм дочкам, які з тобою; це віковічний закон. Це непорушний Заповіт солі перед Господом для тебе й твоїх нащадків з тобою.",
        "20": "І сказав Господь Ааронові: В їхній землі ти не матимеш спадщини. Не буде для тебе і наділу між ними; Я є твоїм наділом і твоєю спадщиною серед Ізраїльських нащадків.",
        "21": "Що ж до синів Левія, то Я дав їм кожну десятину в Ізраїлі, як частку за їхнє служіння, яке вони здійснюють у Наметі Свідчення.",
        "22": "Тож інші Ізраїльські нащадки вже більше не приступатимуть до Намету Свідчення, щоб їм не стягнути на себе гріха і не померти.",
        "23": "Левіти самі здійснюватимуть служіння біля Намету Свідчення, і нестимуть за нього відповідальність. Це вічна постанова для ваших поколінь. А серед Ізраїльських нащадків вони спадщини не отримають.",
        "24": "Адже десятини ізраїльських синів, які вони виділяють для Господа як особливу жертву, Я дав левітам у спадщину. Тому й сказав про них: Серед ізраїльських синів вони не отримають спадщини.",
        "25": "Далі промовив Господь до Мойсея такі слова:",
        "26": "Звернися до левітів і скажи їм: Коли отримуватимете десятину від Ізраїльтян, яку Я дав вам від них як вашу спадщину, то відділятимете з неї особливу частку для Господа – десятину з десятини.",
        "27": "І буде це зараховано вам як ваша особлива частка: з пшениці на току чи належне Богу з виноградної чавильні.",
        "28": "Тож відділіть як особливу частку для Господа, з усіх ваших десятин, які отримаєте від Ізраїльських нащадків, і відокремте з них від себе особливу частку для Господа, віддавши її священикові Аарону.",
        "29": "З усіх дарів принесених для вас відділятимете особливу жертовну частку для Господа. З усього найкращого має бути Його освячена частка.",
        "30": "І скажи їм: Коли відділите найкращу частку з усього, то те, що залишиться, зарахується левітам як урожай з току і як плід з виноградної чавильні.",
        "31": "Можете це споживати на всякому місці, ви і ваші родини, бо це ваша винагорода за ваше служіння в Наметі Свідчення.",
        "32": "Отже, коли відкладете найкращу частку з усього, це свідчитиме, що ви не зневажаєте посвячених дарів Ізраїльтян, щоб таким чином не стягнути на себе гріха і не померти."
    },
    "19": {
        "1": "І промовив Господь до Мойсея і Аарона, кажучи:",
        "2": "Ось вимога закону, встановленого Господом в таких словах: Скажи Ізраїльтянам, нехай приведуть до тебе руду без вади телицю, на якій немає ушкоджень і на яку ще не накладали ярма.",
        "3": "І дай її священикові Елеазарові. Він виведе її за табір, і там заріжуть її перед ним.",
        "4": "Елеазар, священик, візьме трохи її крові і своїм пальцем сім разів цією кров’ю покропить спереду Намету Свідчення.",
        "5": "Тоді спалять телицю на очах у нього. Її шкуру, її м’ясо і її кров, разом з її нечистотами – все має бути спалене.",
        "6": "У той час священик візьме кедрове дерево, гісоп та кармазин і кине у вогнище спалюваної телиці.",
        "7": "Після цього священик випере свій одяг і обмиє своє тіло водою, а потім увійде до табору, але священик буде нечистий до вечора.",
        "8": "Також той, хто спалив ялівку, випере свій одяг і обмиє тіло водою. І все ж він буде нечистим до вечора.",
        "9": "А чистий чоловік збере попіл з телиці й висипле його поза табором на чисте місце. Там зберігатимуть його для громади ізраїльських синів, щоб додавати до води очищення. Це – жертва за гріх.",
        "10": "Той, хто збиратиме попіл з телиці, повинен випрати свій одяг і буде нечистим до вечора. Це має бути вічною постановою для Ізраїльських нащадків і приходців, які поселилися серед них.",
        "11": "Хто доторкнеться до мертвечини будь-якої людини, буде нечистим сім днів.",
        "12": "Він повинен очиститися третього дня й сьомого дня і тоді стане чистим. Якщо ж не очиститься третього дня й сьомого дня, то не буде чистим.",
        "13": "Кожен, хто доторкнеться до мертвого тобто до людини, яка померла, і не очиститься, той осквернив Господній Намет і такий буде знищений з Ізраїлю. Він не був окроплений водою очищення і тому залишається нечистим. Його нечистота на ньому.",
        "14": "Таким є закон: Якщо людина помре в наметі, то кожен, хто входить у намет, як і кожен, хто є в наметі, будуть нечисті сім днів.",
        "15": "Кожна відкрита посудина, що не має на собі прикріпленої шнурком кришки, нечиста.",
        "16": "Так само кожен, хто доторкнеться у відкритому полі до вбитого мечем, чи до померлого, або до людських кісток чи до гробу, сім днів буде нечистим.",
        "17": "Для очищення нечистого візьмуть трошки попелу від спаленої для очищення телиці, і наллють на нього в посудину живої води.",
        "18": "А чистий чоловік візьме гісоп, вмочить його у воду й окропить намет, увесь посуд і всіх людей, які там будуть, а також того, хто доторкався до людських кісток, чи до вбитого або до померлого, чи до гробу.",
        "19": "Чистий покропить нечистого третього дня і сьомого дня. І коли сьомого дня очистить його, то очищений випере свій одяг, обмиється водою і на вечір буде чистим.",
        "20": "Людина ж, яка стала нечистою і не очиститься, то її буде викорінено з громади, оскільки вона, оскільки осквернила Господню Святиню, і її не було покроплено очищувальною водою. Вона нечиста.",
        "21": "Це має бути для них вічною постановою. Той хто кропитиме очищувальною водою, повинен випрати свій одяг. Хто доторкнеться до очищувальної води, буде нечистим до вечора.",
        "22": "Все, до чого лише доторкнеться нечистий, те стає нечистим. Так само той, хто доторкнувся до нечистого, буде нечистим до вечора."
    },
    "20": {
        "1": "Першого місяця Ізраїльтяни всією громадою прийшли до пустелі Сін. Народ певний час перебував у Кадеші. Там померла Маріам, і там вона була похована.",
        "2": "Оскільки не було води для громади, то вони об’єдналися проти Мойсея та Аарона.",
        "3": "Тож народ нарікав на Мойсея, говорячи: Краще було б нам померти під час загибелі наших братів перед Господом!",
        "4": "Навіщо ви привели Господню громаду в цю пустелю? Хіба для того, щоб тут померти нам і нашій худобі?",
        "5": "І навіщо ви нас вивели з Єгипту і привели нас в це погане місце? Тут немає посівних земель, не ростуть фігові дерева, немає ні винограду, ні гранатів, ні навіть води для пиття!",
        "6": "Тож Мойсей та Аарон відійшли від громади до входу в Намет Свідчення та впали долілиць. І з’явилася їм Господня слава.",
        "7": "І промовив Господь до Мойсея, кажучи:",
        "8": "Візьми посох і зберіть, ти й твій брат Аарон, громаду. Промовте перед їхніми очима до скелі, і вона дасть від себе воду. Ви виведете їм воду зі скелі, і напоїте громаду та їхню худобу.",
        "9": "Мойсей узяв посох з-перед Господнього обличчя, як Він заповів.",
        "10": "Тоді Мойсей з Аароном зібрали громаду перед скелею, і Мойсей їм сказав: Послухайте, ви, бунтівники! Хіба із цієї скелі нам вивести для вас воду?",
        "11": "При цьому Мойсей, піднявши свою руку, двічі вдарив об скелю своїм посохом, і ринула велика вода, так що пила громада та їхня худоба.",
        "12": "Але Господь сказав Мойсеєві та Ааронові: Оскільки ви не довірились Мені, коли потрібно було виявити Мою святість перед очима Ізраїльтян, то ви не введете цієї громади в край, який Я їм даю!",
        "13": "Це Вода Меріви, оскільки Ізраїльські нащадки сварилися з Господом, і Він явив їм Свою святість.",
        "14": "З Кадеша Мойсей відправив послів до царя Едому сказати: Так говорить твій брат Ізраїль: Ти знаєш про всі страждання, які спіткали нас.",
        "15": "Наші прабатьки пішли в Єгипет. Ми жили в Єгипті довгий час, протягом якого єгиптяни гнобили нас і наших батьків.",
        "16": "Ми волали до Господа, і Він почув наш голос та послав ангела і вивів нас з Єгипту. А тепер ми в Кадеші, – в місцевості, що на краю твого кордону.",
        "17": "Дозволь нам, будь ласка, перейти через твою землю. Ми не підемо через поля, ані через виноградники і не будемо пити води з криниць. Будемо проходити царською дорогою, не звертаючи ні праворуч, ні ліворуч, аж поки не перетнемо твій кордон.",
        "18": "Але Едом відповів йому: Не переходитимеш через мій край! Бо в противному разі з мечем вийду тобі назустріч!",
        "19": "Але Ізраїльтяни наполягали: Ми будемо йти дорогою, а якщо б ми, чи наші отари пили твою воду, то ми заплатимо за неї. Ми нічого не хочемо, а лише перейти пішки.",
        "20": "Однак він відповів: Не перейдеш! І Едом вирушив проти них з численним та добре озброєним військом.",
        "21": "Тож Едом не дозволив Ізраїлеві перейти через свою землю, тому Ізраїль обминув його.",
        "22": "Вирушивши з Кадеша, Ізраїль всією громадою прийшов до гори Гор.",
        "23": "А біля гори Гор, неподалік кордону Едомської землі, Господь звернувся до Мойсея та Аарона з такими словами:",
        "24": "Нехай Аарон приєднається до своєї рідні, тому що ви не ввійдете до краю, який Я дав Ізраїльським нащадкам, оскільки біля Вод Меріви ви виявили до Мене неповагу.",
        "25": "Тому візьми Аарона і його сина Елеазара і виведи їх на гору Гор.",
        "26": "Зніми з Аарона його шати, і зодягни в них його сина Елеазара. Що ж до Аарона, то там він помре і приєднається до своєї рідні.",
        "27": "І Мойсей учинив так, як заповів Господь. Вони вийшли на гору Гор перед очима всієї громади.",
        "28": "Мойсей зняв з Аарона його шати, і зодягнув у них його сина Елеазара. Там на вершині гори Аарон помер, а Мойсей та Елеазар зійшли з гори до людей.",
        "29": "І коли вся громада побачила, що Аарон помер, то весь рід Ізраїля оплакував Аарона тридцять днів."
    },
    "21": {
        "1": "Як тільки ханаанський цар Аради, який жив на півдні (в Неґев), почув, що Ізраїль рухається дорогою Атарім, то пішов війною проти Ізраїлю, і взяв декого з них у полон.",
        "2": "Тоді Ізраїль дав обітницю Господу, і сказав: Якщо віддаси цей народ у мої руки, я зруйную його та його міста, як приречені на закляття.",
        "3": "І вислухав Господь голос Ізраїлю, і видав йому ханаанців. Він знищив їх та їхні міста як приречені на закляття, назвавши те місце Хорма.",
        "4": "Після цього вони вирушили від гори Гор, в напрямку Червоного Моря, щоб обійти землю Едому. Але в дорозі народ виявив малодушність.",
        "5": "Люди почали нарікати на Бога і на Мойсея: Навіщо ти вивів нас з Єгипту? Хіба що для того, щоб ми загинули в пустелі? Адже тут немає ні хліба, ні води, а цей нікчемний хліб неабияк набрид нам.",
        "6": "Тоді Господь послав на народ отруйних зміїв, які кусали людей, і чимало з Ізраїльтян померло.",
        "7": "Люди прийшли до Мойсея і сказали: Згрішили ми, оскільки нарікали на Господа і на тебе! Помолися ж до Господа, щоб Він забрав від нас зміїв! І Мойсей помолився за народ.",
        "8": "Господь же сказав Мойсеєві: Зроби собі змія і вистав його на жердині. Після того, якщо когось вкусить змій, нехай той погляне на нього і буде жити.",
        "9": "Тож Мойсей зробив мідного змія, і встановив його на жердині. Тепер, коли змій кусав людину, то вона звертала очі на мідного змія, і залишалася живою.",
        "10": "Ізраїльтяни вирушили далі й отаборились в Оботі.",
        "11": "Вирушивши з Оботи вони отаборились в Ійє-Абарім, – в пустелі, яка знаходиться на схід від Моаву.",
        "12": "А коли вони рушили звідти, то отаборилися в долині Зеред.",
        "13": "Вийшовши звідти вони поставили табір на другому боці Арнону що тече через пустелю і підходить до кордонів аморейців. Арнон є Моавським кордоном, що межує між Моавом і Амореєм.",
        "14": "Тому і говориться в книзі Господніх воєн: Вагеб у Суфі, і притоки Арнону;",
        "15": "і русла приток, що простягаються до місця Ар, і сягають кордонів Моаву.",
        "16": "А звідти вирушили до Беери. Це та Криниця, про яку сказав Господь Мойсеєві: Збери народ, і Я дам їм воду.",
        "17": "Тоді заспівав Ізраїль таку пісню: Піднесися, кринице, співайте їй!",
        "18": "Криницю викопали вельможі, – видовбували її володарі народу своїми жезлами, законодавці – своїми посохами! З Мідбару вони подалися до Маттани,",
        "19": "а від Маттани до Нахаліїла, з Нахаліїла до Бамота.",
        "20": "А від Бамота в долину, що на рівнині Моаву біля вершини Пісґи, що височіє над пустелею.",
        "21": "Тоді Ізраїль послав своїх старійшин до Сіхона, аморейського царя, з проханням:",
        "22": "Дозволь мені перейти через твою землю. Ми не звертатимемо ні на поля, ні на виноградники, не будемо пити води з криниць. Будемо йти дорогою царською аж доки не перейдемо твої володіння.",
        "23": "Але Сіхон не дозволив Ізраїлеві перейти через свою землю. Більше того, Сіхон зібрав увесь свій народ і пішов проти Ізраїлю в пустелю, дійшов до Ягци і вступив у бій з Ізраїлем.",
        "24": "Проте Ізраїль розгромив його вістрям меча, і заволодів його землею від Арнону до Яббоку і аж до Аммонових нащадків, оскільки Яз був кордоном аммонійців.",
        "25": "Тож Ізраїль захопив усі ті міста. Ізраїль поселився у всіх містах аморейців, тобто у Хешбоні і в усіх прилеглих до нього поселеннях.",
        "26": "Хешбон був містом Сіхона, царя аморейців. Він раніше воював з попереднім царем Моаву і забрав у нього всю його землю аж до Арнону.",
        "27": "Через це кажуть ті, хто говорить загадками: Приходьте до Хешбона, щоб відбудувати і облаштувати місто Сіхона.",
        "28": "Бо вогонь вийшов з Хешбона, полум’я – з міста Сіхона. Він пожер Ар-Моава, володарів висот Арнону.",
        "29": "Горе тобі, Моаве! Ти загинув, народе Кемоша! Його сини стали втікачами, а його дочки – полонянками царя аморейців, Сіхона.",
        "30": "Ми їх перемогли, загинув Хешбон аж до Дібона, ми спустошили все до Нофаху, що неподалік Медеви.",
        "31": "Отже Ізраїль оселився в краю аморейців.",
        "32": "Після цього Мойсей послав розвідників, щоб оглянули Язер. Тож завоювали і його поселення, вигнавши аморейців, які там жили.",
        "33": "Повернувши, вони пішли дорогою до Башану. І ось проти них виступив Оґ, цар башанський з усім своїм народом до Едреї, щоб воювати.",
        "34": "Але Господь сказав Мойсеєві: Не бійся його, бо у твої руки Я віддав його, увесь його народ як і всю його землю. Вчиниш з ним так, як ти зробив із Сіхоном, царем аморейців, який жив у Хешбоні.",
        "35": "Отже вони знищили його та його нащадків, і весь його народ, так що не залишилося жодного живого. Таким чином вони заволоділи його землею."
    },
    "22": {
        "1": "Знову Ізраїльтяни вирушили й отаборились у степах Моаву, за Йорданом, напроти Єрихона.",
        "2": "Коли Валак, син Ціппора, побачив усе, що вчинив Ізраїль аморейцям,",
        "3": "то моавійці дуже злякалися народу, оскільки той був досить численним. Від самого вигляду Ізраїльтян нащадків Моава огорнув страх.",
        "4": "І сказали моавійці мідіянським старійшинам: Тепер ця ватага об’їсть усе, що довкола нас, як виїдає віл зелень на полі. В ту пору царем Моаву був Валак, син Ціппора.",
        "5": "Він вирядив послів до Валаама, сина Беора у Петор, що над рікою Євфрат, у краю нащадків свого народу, аби покликати його, говорячи: Оце, з Єгипту вийшов народ, вкрив усю землю й оселився навпроти мене.",
        "6": "Тому прийди, будь ласка, прокляни мені цей народ, бо він сильніший за мене. Може, мені вдасться розбити його і вигнати його з краю. Адже я знаю, що, кого ти поблагословиш, той благословенний, а кого ти проклянеш, той буде проклятий.",
        "7": "Тож пішли моавські старійшини разом з мідіянськими старійшинами з подарунками в своїх руках за чаклунство. Прийшли вони до Валаама і переказали йому слова Валака.",
        "8": "Він же сказав їм: Переночуйте тут цю ніч, і я переповім вам те, що скаже мені Господь. Таким чином моавські князі залишились у Валаама.",
        "9": "Прийшов Бог до Валаама і запитав: Що то за люди в тебе?",
        "10": "А Валаам відповів Богові: Валак, син Ціппора, цар моавський, послав їх до мене, сказати:",
        "11": "Ось, вийшов народ з Єгипту, і вкрив усю землю. Тому прийди і прокляни його мені! Можливо тоді я зможу його подолати у війні і прогнати його.",
        "12": "Тоді сказав Бог Валаамові: Не йди з ними і не проклинай цей народ, бо він благословенний!",
        "13": "Уставши вранці, Валаам сказав князям Валака: Повертайтесь у ваш край, бо Господь не дозволяє мені йти з вами!",
        "14": "Тому князі моавські встали й, прийшовши до Валака, сказали: Відмовився Валаам піти з нами.",
        "15": "Тоді Валак знову послав старійшин, але в більшій кількості й поважніших ніж були ті.",
        "16": "Вони прибули до Валаама і кажуть йому: Так говорить Валак, син Ціппора: Не затримуйся, благаю, і приходь до мене!",
        "17": "Адже я, справді, виявлю тобі дуже велику шану, і все, що скажеш мені, зроблю. Тільки прийди, прошу тебе, і прокляни мені цей народ!",
        "18": "Відповідаючи, Валаам і цим слугам Валака сказав: Хоча б Валак давав мені повний свій дім срібла та золота, то і тоді я не зміг би порушити наказ Господа, мого Бога, чинячи щось мале чи велике.",
        "19": "Проте, залишіться тут ви і цієї ночі, а я дізнаюся, що Господь знову скаже мені.",
        "20": "Уночі Бог прийшов до Валаама і сказав йому: Якщо вже ці люди прийшли й кличуть тебе, то вставай і йди за ними, але чинитимеш лише те, що Я скажу тобі.",
        "21": "Тож Валаам, вставши вранці, засідлав свою ослицю і пішов з князями Моаву.",
        "22": "І ось спалахнув гнів Божий через те, що він пішов, а Господній ангел став на дорозі, щоб зупинити його. Він же їхав верхи на своїй ослиці, і двоє його слуг супроводжували його.",
        "23": "Ослиця, побачивши Господнього ангела, який з оголеним мечем у руці стояв на дорозі, звернула з дороги і пішла полем. Тож Валаам, щоб повернути її на дорогу, почав бити ослицю.",
        "24": "Тоді Господній ангел став у проході між виноградниками, де була огорожа з одного боку й огорожа з іншого боку.",
        "25": "Побачивши Господнього ангела, ослиця притулилась до стіни й защемила ногу Валаама до стіни. Він же знову почав бити її.",
        "26": "Господній ангел перейшов далі і став у вузькому місці, так що неможливо було обминути ні праворуч, ні ліворуч.",
        "27": "Ослиця побачила Господнього ангела і лягла під Валаамом. Розлютившись, Валаам почав бити ослицю палицею.",
        "28": "І ось Господь відкрив уста ослиці, й вона заговорила до Валаама: Що я зробила тобі, що ось уже втретє б’єш мене?",
        "29": "Валаам відповів ослиці: Бо ти поглумилася з мене! Якби у моїй руці був меч, я би тебе зараз убив!",
        "30": "Тоді ослиця каже Валаамові: Хіба я не твоя ослиця, на якій ти їздиш від своєї молодості аж до сьогодні? Хіба є у мене звичай так з тобою чинити? Він же відповів: Ні.",
        "31": "І тут Господь відкрив Валаамові очі. Він побачив Господнього ангела, який стояв на дорозі, з оголеним мечем у своїй руці. Він схилився і впав долілиць.",
        "32": "А Господній ангел каже йому: Чому ось уже втретє ти б’єш свою ослицю? Адже це я вийшов, щоб протистояти тобі, тому що твій шлях згубний переді мною.",
        "33": "Ослиця бачила мене і тричі уступала мені. Якби вона не звернула переді мною, я вже вбив би тебе, а її залишив би живою.",
        "34": "Валаам сказав Господньому ангелові: Згрішив я, оскільки не знав, що це ти стояв навпроти мене на дорозі. Тепер же, якщо це тобі не подобається, я повернуся до себе!",
        "35": "Але Господній ангел сказав Валаамові: Іди з цими людьми! Однак говоритимеш тільки те, що я скажу тобі. І Валаам пішов з князями Валака.",
        "36": "Коли Валак почув, що йде Валаам, то вийшов йому назустріч до міста Моав, розташованого на кордоні понад Арноном, на самому кордоні краю.",
        "37": "І сказав Валак Валаамові: Кілька разів посилав я за тобою, запрошуючи до себе. Чому ти не приходив до мене? Хіба я не спроможний вшанувати тебе?",
        "38": "А Валаам відповів Валакові: Так, я прийшов до тебе зараз! Але чи буду я здатний щось сказати? Я говоритиму лише те Слово, яке вкладе в мої уста Бог!",
        "39": "Пішов Валаам з Валаком, і прийшли вони до Кір’ят-Хуцота.",
        "40": "Валак привів у жертву тельців та овець і послав їх Валаамові та князям, які були з ним.",
        "41": "А вранці Валак узяв Валаама, вивів його на узгір’я Бамот-Баалу, звідки можна було побачити деяку частину народу."
    },
    "23": {
        "1": "Тоді Валаам сказав Валакові: Збудуй мені тут сім жертовників і приготуй мені тут сім бичків та сім баранів.",
        "2": "Валак зробив так, як йому сказав Валаам і приніс Валак та Валаам на кожному жертовнику по бичкові й баранові.",
        "3": "Далі Валаам сказав Валакові: Стій біля твого всепалення, а я піду. Можливо з’явиться Господь для зустрічі зі мною. Те, що Він мені об’явить, я сповіщу тобі. Тож він зійшов на голу вершину гори.",
        "4": "Зустрівся Бог з Валаамом і той сказав Йому: Сім жертовників приготував я і на кожному з них приніс по бичкові й баранові.",
        "5": "В той час Господь вклав слово в уста Валаама, сказавши: Повертайся до Валака і скажи йому так…",
        "6": "Тож, коли Валаам повернувся до нього, той з усіма моавськими князями все ще стояв біля свого всепалення.",
        "7": "Валаам виголосив свою притчу сказавши: З Араму припровадив мене Валак, моавський цар, – з гір сходу: Прийди й прокляни мені Якова; прийди й наклич нещастя на Ізраїля!",
        "8": "Як же мені проклинати того, кого Бог не проклинає? Або як накликатиму нещастя на того, кому Господь не бажає зла?",
        "9": "Адже з вершин гір дивлюсь на нього, і з пагорбів спостерігаю за ним. Ось народ який живе окремо, і між народами не числиться.",
        "10": "Хто полічив би порох Якова і порахував би хоча б четверту частину Ізраїлю? Нехай я помру смертю праведних, і нехай мій кінець буде подібний до їхнього!",
        "11": "Тоді Валак сказав Валаамові: Що ти мені наробив? Я тебе покликав, щоб проклясти моїх ворогів, а ти їх ще й поблагословив!",
        "12": "Відповідаючи той сказав: Хіба я не повинен говорити лише те, що Господь вкладе в мої вуста?",
        "13": "Тоді Валак промовив до нього: Давай підемо ще зі мною, будь ласка, на інше місце, звідки його побачиш. Хоча й там побачиш лише якусь його частину, а всього його не побачиш. Прокляни його мені звідти!",
        "14": "Він повів його на галявину Цофім, на вершину гори Пісґи; збудував там сім жертовників, і приніс у жертву по тельцеві й баранові на кожному жертовнику.",
        "15": "І сказав він Валакові: Стій тут біля свого всепалення, а я вийду на зустріч з Господом ось туди.",
        "16": "Господь зустрів Валаама, вклав слово в його уста, і сказав: Повертайся до Валака і скажеш йому так, як Я тобі казатиму.",
        "17": "І коли він повернувся до нього, той з усіма моавськими князями все ще стояв біля свого всепалення. І Валак запитав його: Що сказав Господь?",
        "18": "Валаам знову виголосив свою притчу і сказав: Встань, Валаку, і послухай! Нахили до мене своє вухо, сину Ціппорів!",
        "19": "Бог не людина, щоб говорити неправду, – Він не людський син, щоб жалкувати за сказаним. Хіба Він може сказати і не зробити, пообіцяти і не дотриматись слова?",
        "20": "Отже мені наказано благословити! Він благословляє, і я цього не можу відмінити!",
        "21": "Не видно в Якова нічого непристойного. Я не бачу обману в Ізраїлі. Господь, його Бог, є з ним, і велич Володаря з ним перебуває.",
        "22": "Бог, Який вивів їх з Єгипту, є для них наче сила буйвола.",
        "23": "Адже немає сили закляття над Яковом, ні чаклування над Ізраїлем. Вже зараз буде сказано про Якова та Ізраїля, що здійснив Бог.",
        "24": "Оце народ! Наче левиця він повстає і, як лев, піднімається! Він не відпочиватиме, доки не пожере здобич і не нап’ється крові смертельно поранених!",
        "25": "Та Валак сказав Валаамові: Якщо ти вже не проклинаєш його, то хоча б не благословляй його.",
        "26": "Відповідаючи, Валаам сказав Валакові: Хіба я не говорив тобі, що буду чинити те, що скаже Господь?",
        "27": "Тоді Валак сказав Валаамові: Ходімо! Я візьму тебе в інше місце. Можливо сподобається Богові, аби ти звідти прокляв мені його!",
        "28": "І Валак привів Валаама на вершину Пеора, що височить над пустелею.",
        "29": "Валаам сказав Валакові: Збудуй мені і тут сім жертовників та приготуй мені тут сім тельців та сім баранів.",
        "30": "Валак і цього разу зробив так, як сказав Валаам. Він приніс по тельцеві й баранові на кожному з жертовників."
    },
    "24": {
        "1": "Коли Валаам побачив, що Господу подобається благословляти Ізраїль, то не шукав, як раніше, слів ворожбитства, а звернув своє обличчя до пустелі.",
        "2": "Підвівши свої очі, Валаам побачив Ізраїль, розташований за своїми племенами. І зійшов на нього Божий Дух.",
        "3": "Виголошуючи свою притчу, він сказав: Провіщення Валаама, сина Беорового. Провіщення мужа з відкритими очима.",
        "4": "Передвіщення того, хто чує Божі слова, який бачить видіння Всемогутнього. Він падає, але його очі відкриті.",
        "5": "Які ж гарні твої намети, Якове, і твої житла, Ізраїлю!",
        "6": "Вони протяглися, наче долини, як сади понад річками і наче дерева, насаджені Господом, немов би кедри над водами.",
        "7": "З його відер виливається вода, а тому його насіння має вдосталь вологи. Його цар стане вищим за Аґаґа, і піднесеться його царство.",
        "8": "Бог, Який вивів його з Єгипту, є для нього, наче слава і сила буйвола. Він поглине ворожі народи, розторощить їхні кості, і своїми стрілами прошиє ворога.",
        "9": "Причаївся він і приліг, як лев і наче левиця. Хто наважиться його сполошити? Ті, хто благословляє тебе, благословенні, а хто проклинає тебе, прокляті!",
        "10": "Після цього Валак запалав гнівом на Валаама. Сплеснувши своїми руками, Валак вигукнув до Валаама: Я тебе покликав, щоб проклясти моїх ворогів, а ти ось уже втретє їх благословляєш!",
        "11": "Утікай чим скоріше до свого краю. Я дійсно обіцяв виявити тобі честь, але Господь позбавив тебе слави!",
        "12": "А Валаам відповів Валакові: Хіба ж я не казав твоїм посланцям, яких ти посилав до мене, говорячи:",
        "13": "Навіть якщо би Валак дав мені свій дім, повний срібла й золота, я не зможу порушити Господнього веління і робити з власної волі – добре чи лихе. Що скаже мені Господь, те і говоритиму!",
        "14": "А тепер, перш ніж я відійду до свого народу, давай я скажу тобі, що цей народ зробить твоєму народові в майбутньому.",
        "15": "Він знову вдався до своєї притчі і сказав: Провіщення Валаама, сина Беорового. Провіщення мужа з відкритими очима.",
        "16": "Передвіщення того, хто чує Божі слова, хто знає задуми Всевишнього, хто бачить видіння Всемогутнього, падає, але його очі відкриті.",
        "17": "Я бачу Його, але не тепер! Дивлюся на Нього, але Він не близько! Зійде зірка від Якова, і повстане берло з Ізраїля. І розіб’є скроні Моава, розгромить усіх нащадків Сифа.",
        "18": "І стане спадщиною Едом, – Сеір буде спадщиною своїх ворогів, а Ізраїль виявлятиме силу свою.",
        "19": "Той, хто походить від Якова, стане володарем і знищить залишки врятованих з міста!",
        "20": "Він побачив Амалека і, продовживши своє віщування в притчі, сказав: Амалек першим став серед народів, але його кінець – знищення!",
        "21": "Далі він побачив кенейця, і, продовживши свою притчу, сказав: Міцне твоє поселення, і на скелі покладене твоє гніздо.",
        "22": "Однак знищений буде Каїн: незабаром Ашшур візьме тебе в полон.",
        "23": "Вдаючись знову до своєї притчі, він сказав: Ой, горе тим, хто виживе, коли Бог здійснюватиме це.",
        "24": "Прибудуть кораблі від берегів кіттійців та упокорять Ашшура і пригноблять Евера. Однак і вони будуть спустошені!",
        "25": "Після цього Валаам устав, вирушив у дорогу і повернувся на свою батьківщину. Валак також пішов своєю дорогою."
    },
    "25": {
        "1": "Як тільки Ізраїль оселився в Шіттімі, то народ почав чинити розпусту з дочками Моава.",
        "2": "Вони запрошували народ до жертвоприношень своїм богам, – народ споживав їх жертви і поклонявся їхнім богам.",
        "3": "Ізраїль пристав до Баал-Пеора. Тож Господь розгнівався на Ізраїль.",
        "4": "І Господь сказав Мойсеєві: Візьми всіх начальників народу, і повісь їх перед Господом проти сонця, щоб палаючий гнів Господа відвернувся від Ізраїлю.",
        "5": "Тож Мойсей сказав Ізраїльським суддям: Кожен нехай вб’є з-посеред себе тих людей, котрі пристали до Баал-Пеора!",
        "6": "І ось прийшов один чоловік з Ізраїльських нащадків й привів до своїх братів мідіянку, – і то перед Мойсеєм і перед усією громадою Ізраїльтян, коли ті плакали біля входу в Намет Свідчення.",
        "7": "Побачивши це, Пінхас, син Елеазара, сина Аарона, священика, піднявся з-посеред громади, узяв у свою руку списа",
        "8": "і пішов за тим Ізраїльським чоловіком до намету і проколов їх обох, чоловіка-ізраїльтянина і ту жінку в живіт. Після цього пошесть серед Ізраїльтян припинилася.",
        "9": "Однак тих, котрі померли від пошесті, було аж двадцять чотири тисячі.",
        "10": "Тоді Господь промовив до Мойсея такі слова:",
        "11": "Пінхас, син Елеазара, сина Аарона-священика, відвернув Мій гнів від Ізраїльтян тим, що виявив серед них справжню ревність відносно Мене, так що Я у Своєму гніві не знищив Ізраїльських нащадків.",
        "12": "Тому скажи йому: Ось Я укладаю з ним Мій Заповіт миру!",
        "13": "І буде він для нього та для його нащадків після нього Заповітом вічного священства за те, що виявив ревність щодо свого Бога і звершив покуту за Ізраїльських нащадків!",
        "14": "Ім’я ураженого Ізраїльського мужа, який був убитий разом з мідіянкою, Зімрі, син Салу, князь батьківського роду нащадків Симеона.",
        "15": "Ім’я ж убитої мідіянської жінки – Косбі. Вона була дочкою Цура, голови одного з племен, по батьківській лінії серед мідіянців.",
        "16": "І промовив Господь до Мойсея такі слова:",
        "17": "Ворогуйте з мідіянцями і знищіть їх!",
        "18": "Адже вони виявили до вас ворожість, учинену підступно через Пеора і через свою сестру Косбі, дочку мідіянського вождя, яка була страчена в день пошесті через поклоніння Пеору."
    },
    "26": {
        "1": "Після тієї пошесті Господь звернувся до Мойсея та до Елеазара, сина Аарона, священика з такими словами:",
        "2": "Зробіть перепис усієї громади Ізраїльських нащадків, від двадцяти років і вище, за їхніми батьківськими родами, – всіх придатних до військової служби в Ізраїлі.",
        "3": "Тож Мойсей разом зі священиком Елеазаром говорили з ними на рівнинах Моаву, що над Йорданом, напроти Єрихона, розпорядились, наказуючи:",
        "4": "Зробіть перепис від двадцяти років і вище, як звелів Господь Мойсеєві та Ізраїльтянам, які вийшли з єгипетського краю.",
        "5": "Рувим – первісток Ізраїля. Сини Рувима: Ханох, від якого походить і родина Ханохів; від Паллу – родина Паллів;",
        "6": "від Хецрона – родина Хецронів; від Кармі – родина Карміїв.",
        "7": "Це родини нащадків Рувима. Згідно з переписом, їхня кількість складала сорок три тисячі сімсот тридцять осіб.",
        "8": "Син Паллу – Еліяв.",
        "9": "А синами Еліява були: Немуїл, Датан і Авірон. Це ті, які були обрані громадою, але які повстали проти Мойсея і Аарона в угрупованні Корея, а також бунтували проти Господа.",
        "10": "Тому земля відкрила свої уста і пожерла їх разом з Кореєм під час загибелі його угруповання, коли вогонь пожер двісті п’ятдесят чоловіків. Вони стали застереженням.",
        "11": "Але сини Корея не належали до угруповання і не загинули.",
        "12": "Далі йдуть нащадки Симеона за їхніми родинами: від Немуїла походить родина Немуїлів; від Яміна – родина Ямініїв; від Якіна – родина Якініїв;",
        "13": "від Зераха – родина Зерахіїв; від Шаула – родина Шауліїв.",
        "14": "Це рід Симеона, який становив двадцять дві тисячі двісті.",
        "15": "Нащадки Ґада за своїми родинами: від Цефона – родина Цефоніїв; від Хаґґі – родина Хаґґіїв; від Шуні – родина Шуніїв;",
        "16": "від Озні – родина Озніїв; від Ері – родина Еріїв;",
        "17": "від Арода – родина Ародіїв; від Арелі – родина Ареліїв.",
        "18": "Це родини нащадків Ґада. Згідно з переписом, їх було сорок тисяч п’ятсот.",
        "19": "Сини Юди: Ер і Онан. Однак Ер і Онан померли ще в ханаанському краю.",
        "20": "Інші нащадки Юди за їхніми родинами. Від Шели – родина Шелаїв; від Переца – родина Переціїв; від Зераха – родина Зерахіїв.",
        "21": "Нащадками Переца були: від Хецрона – родина Хецроніїв; від Хамула – родина Хамуліїв.",
        "22": "Це рід Юди. Згідно з переписом, їх було сімдесят шість тисяч п’ятсот.",
        "23": "Нащадки Іссахара за своїми родинами: від Толи – родина Толаїв; від Пувви – родина Пувваїв;",
        "24": "від Яшуба – родина Яшубіїв; від Шімрона – родина Шімроніїв.",
        "25": "Це рід Іссахара. Згідно з переписом, їх було шістдесят чотири тисячі триста.",
        "26": "Нащадки Завулона за своїми родинами. Від Середа – родина Середіїв; від Елона – родина Елоніїв; від Яхлеїла – родина Яхлеїлів.",
        "27": "Це рід Завулона. Згідно з переписом їх налічувалось шістдесят тисяч п’ятсот.",
        "28": "Сини Йосифа за своїми родинами, Манассія і Єфрем.",
        "29": "Нащадки Манассії: від Махіра походить родина Махіріїв. Махір породив Гілеада. Від Гілеада – родина Гілеадів.",
        "30": "А ось нащадки Гілеада: від Єзера походить родина Єзеріїв; від Хелека – родина Хелекіїв;",
        "31": "від Асріїла – родина Асріїлів; від Шехема – родина Шехеміїв;",
        "32": "від Шеміда – родина Шемідіїв; від Хефера – родина Хеферіїв.",
        "33": "Целофехад, син Хефера, не мав синів, а лише дочок. Ось імена дочок Целофехада: Махла, Ноа, Хоґла, Мілка і Тірца.",
        "34": "Це рід Манассії. Згідно з переписом, їх було п’ятдесят дві тисячі сімсот.",
        "35": "Далі йдуть нащадки Єфрема за своїми родинами: від Шутелаха походить родина Шутелахіїв; від Бекера – родина Бекеріїв; від Тахана – родина Таханіїв.",
        "36": "А ось нащадки Шутелаха. Від Ерана – родина Ераніїв.",
        "37": "Це родини синів Єфрема. Згідно з переписом, їх налічувалось тридцять дві тисячі п’ятсот. Це нащадки Йосифа за їхніми родинами.",
        "38": "Нащадки Веніяміна за їхніми родинами: від Бели походить родина Белаїв; від Ашбела – родина Ашбеліїв; від Ахірама – родина Ахіраміїв;",
        "39": "від Шефуфама – родина Шефуфаміїв.",
        "40": "А синами Бели були Ард і Нааман. Від Наамана – родина Нааманіїв.",
        "41": "Це нащадки Веніяміна за своїми родинами. Згідно з переписом, їх число становило сорок п’ять тисяч шістсот.",
        "42": "Далі нащадки Дана за своїми родинами. Від Шухама походить родина Шухаміїв. Це рід Дана за їхніми родинами.",
        "43": "Усього в родинах Шухамія згідно з їхнім переписом налічувалось шістдесят чотири тисячі чотириста.",
        "44": "Нащадки Асира за їхніми родинами. Від Їмни походить родина Їмніїв; від Їшві – родина Їшвіїв; від Верії – родина Веріїв.",
        "45": "Нащадки Верії: від Хевера – родина Хеверіїв; від Малкіїла – родина Малкіїлів.",
        "46": "А ім’я дочки Асира – Сарах.",
        "47": "Це родини синів Асирових. Згідно з переписом, їх було п’ятдесят три тисячі чотириста.",
        "48": "Нащадки Нефталима за своїми родинами. Від Яхцеїла походить родина Яхцеїлів; від Ґуні – родина Ґуніїв;",
        "49": "від Єцера – родина Єцеріїв; від Шіллема – родина Шіллеміїв.",
        "50": "Це рід Нефталима. Згідно з переписом, їх чисельність становила сорок п’ять тисяч чотириста.",
        "51": "Таким був результат перепису Ізраїльтян: шістсот одна тисяча сімсот тридцять.",
        "52": "І заговорив Господь до Мойсея, кажучи:",
        "53": "Між цими людьми буде розподілена земля у спадкове володіння за кількістю імен.",
        "54": "Численнішим збільшиш їхню спадщину, а менш численним зменшиш їхню спадщину. Кожному буде дана його спадщина згідно з кількістю імен під час проведеного перепису.",
        "55": "Однак земля буде поділена жеребкуванням. Спадок вони отримуватимуть відповідно до порядковості імен своїх батьківських родів.",
        "56": "Як випаде жереб, так кожному і буде наділена його спадщина, – як між численнішими, так і між менш численними.",
        "57": "Далі йде перепис левітів за їхніми родами. Від Гершона походить рід Гершоніїв; від Кегата – рід Кегатіїв; від Мерарі – рід Мераріїв.",
        "58": "Це рід Левія і його родин. Родина Лівнітів, родина Хевронітів, родина Махлітів, родина Мушітів і родина Кореянів. А Кегат породив Амрама.",
        "59": "Ім’я Амрамової дружини Йохавед, дочка Левія, яка народилась Левію в Єгипті. Вона народила Амрамові Аарона, Мойсея та їхню сестру Маріам.",
        "60": "Від Аарона народилися Надав, Авігу, Елеазар та Ітамар.",
        "61": "Та Надав і Авігу померли, коли вони принесли чужий вогонь перед Господом.",
        "62": "Тож, згідно з переписом, всіх левітів – чоловіків від одного місяця і вище – було двадцять три тисячі. Вони не були охвачені переписом разом з іншими Ізраїльськими нащадками, оскільки їм не належало спадщини між Ізраїльтянами.",
        "63": "Це всі, згідно перепису Мойсея і священика Елеазара. Вони здійснили перепис Ізраїльських нащадків на рівнинах Моаву, біля Йордану, напроти Єрихона.",
        "64": "Серед них не було вже нікого з тих Ізраїльських нащадків, які були переписані Мойсеєм та священиком Аароном в сінайській пустелі.",
        "65": "Адже Господь сказав про них, що неодмінно помруть у пустелі. Тому й не залишилося з них жодного, крім Халева, сина Єфунея, та Ісуса, сина Навина."
    },
    "27": {
        "1": "Якось прийшли дочки Целофехада, сина Хефера, онука Гілеада, правнука Махіра, з роду Манассії, сина Йосифа. Ось імена його дочок: Махла, Ноа, Хоґла, Мілка і Тірца.",
        "2": "Вони стали перед Мойсеєм і перед священиком Елеазаром, а також перед князями та перед усією громадою біля входу в Намет Свідчення й кажуть:",
        "3": "Наш батько помер у пустелі, проте він не був серед натовпу, який збунтувався проти Господа в угрупованні Корея. Він помер за свій власний гріх, але не мав синів.",
        "4": "Чому ім’я нашого батька, який не мав синів, має зникнути з його роду? Дайте нам власність між братами нашого батька!",
        "5": "І Мойсей виклав їхню справу перед Господом.",
        "6": "Господь же промовив до Мойсея такі слова:",
        "7": "Слушно кажуть дочки Целофехада. Обов’язково дай їм спадщину між братами їхнього батька, і переведи на них спадщину їхнього батька.",
        "8": "Тому скажи Ізраїльтянам такі слова: Якщо людина помре, не маючи сина, то переведіть його спадщину на його дочку.",
        "9": "А якщо в нього немає й дочки, то передайте його спадщину його братам.",
        "10": "Коли ж у нього немає братів, то дайте його спадщину братам його батька.",
        "11": "А якщо не буде у його батька братів, то дайте його спадщину його найближчому родичеві з його родини, аби він успадкував її. І буде це для Ізраїльських нащадків законною постановою, згідно з заповіддю Господа Мойсеєві.",
        "12": "Тоді сказав Господь Мойсеєві: Зійди на оцю гору Аварім і подивись на край, який Я даю Ізраїльським нащадкам.",
        "13": "Після того, як ти побачиш його, то приєднаєшся до свого народу, як приєднався і твій брат Аарон.",
        "14": "Адже, замість того, щоб явити Мою святість перед людьми у зв’язку з водою в пустелі Сін, коли громада збунтувалася, ви порушили Мій наказ. Це – вода Меріви в Кадеші, в пустелі Сін.",
        "15": "Тому Мойсей промовив до Господа такі слова:",
        "16": "Нехай Господь, Бог дихання всякого тіла, назначить для громади чоловіка,",
        "17": "який виходив би перед ними, і який входив би перед ними, який виводив би їх і який приводив їх; і щоб Господня громада не залишалася, як отара, в якої немає пастуха.",
        "18": "Тоді Господь промовив до Мойсея: Візьми собі Ісуса, сина Навина, мужа, обдарованого Духом, і поклади на нього свою руку.",
        "19": "Постав його перед священиком Елеазаром і дай йому наказ перед усією громадою. У їхній присутності дай йому настанови.",
        "20": "Наділи його частиною своєї гідності, щоб його слухалася вся громада Ізраїльських нащадків.",
        "21": "Він буде приходити до священика Елеазара, який питатиме в Господа про Його рішення через Урім. За його словом виходитимуть і за його словом входитимуть – він, а з ним усі Ізраїльтяни та вся громада.",
        "22": "Мойсей зробив так, як заповів йому Господь. Він узяв Ісуса, поставив його перед священиком Елеазаром і перед усією громадою,",
        "23": "поклав на нього свої руки і дав йому настанови, як заповідав Господь через Мойсея."
    },
    "28": {
        "1": "І Господь промовив до Мойсея, говорячи:",
        "2": "Звернись до Ізраїльтян і скажи їм такі слова: Слідкуйте за тим, аби приносити Мені в призначений час Мою жертву, Мій хліб для Моїх вогняних жертв, як любі пахощі для Мене.",
        "3": "І наголоси їм: Такі вогняні жертви маєте приносити Господу: двоє однолітніх ягнят без вади на всепалення постійно, –",
        "4": "одне ягня приноситимеш вранці, а друге ягня приноситимеш увечері, –",
        "5": "разом з десятою частиною ефи пшеничного борошна, замішаного на четвертині гіна олії, як хлібну жертву.",
        "6": "Це є постійна жертва всепалення, започаткована вже на сінайській горі, як любі пахощі вогняної жертви для Господа.",
        "7": "А в жертву возливання – четвертину гіна вина на кожне ягня. Жертву возливання вина для Господа здійснюватимеш на святому місці.",
        "8": "Друге ягня принесеш увечері з такою самою, як вранці, хлібною жертвою і з жертвою возливання. Принось це, як вогняну жертву, на любі пахощі для Господа.",
        "9": "А суботнього дня принесете двох однолітніх ягнят без вади, а також дві десятих ефи пшеничного борошна, замішаного на олії, в хлібну жертву разом з його жертовним возливанням.",
        "10": "Це суботня жертва всепалення кожної суботи, окрім постійного всепалення з його жертвою возливання.",
        "11": "А на початку кожного вашого нового місяця принесете Господу в жертву всепалення двох тельців з великої худоби, одного барана і сімох однолітніх ягнят, без вади,",
        "12": "три десятих ефи пшеничного борошна, замішаного на олії в хлібну жертву, на одного бичка, а також дві десятих ефи пшеничного борошна, замішаного на олії в хлібну жертву, на одного барана",
        "13": "і по десятині ефи пшеничного борошна, замішаного на олії в хлібну жертву на одне ягня. Це всепалення, вогняна жертва, любі пахощі Господу.",
        "14": "Їхні жертви возливання становитимуть: пів гіна вина на одного бичка, третина гіна на барана і четвертина гіна вина на ягня. Це щомісячне всепалення на початку кожного нового місяця року.",
        "15": "Крім постійного всепалення разом з його жертвою возливання, приносьте також одного козла в жертву за гріх для Господа.",
        "16": "А першого місяця, чотирнадцятого дня місяця, – Пасха Господня.",
        "17": "П’ятнадцятого дня того ж місяця також свято. Протягом семи днів їстимете опрісноки.",
        "18": "Першого дня – святі збори. Не звершуйте жодної буденної праці.",
        "19": "Принесіть для вогняної жертви всепалення Господу двох тельців з великої худоби, одного барана і сім однолітніх ягнят. Всі вони мають бути у вас без вади.",
        "20": "До них у хлібну жертву принесіть три десятих ефи пшеничного борошна, замішаного на олії, на бичка та дві десятини – на барана,",
        "21": "по одній десятій ефи принесіть на кожне ягня з тих семи ягнят.",
        "22": "А також одного козла в жертву за гріх, щоби звершити за вас викуплення.",
        "23": "Це маєш приносити крім ранкової жертви всепалення, яка є постійним всепаленням.",
        "24": "Такі жертви будете приносити щодня, упродовж семи днів, як хліб вогняної жертви, на приємні пахощі для Господа. Вони мають приноситись, окрім постійного всепалення, разом з його жертвою возливання.",
        "25": "Сьомого дня знову будуть у вас святі збори. Не здійснюйте жодної буденної праці.",
        "26": "А в день первоплодів, коли будете приносити Господу нову хлібну жертву у ваше свято тижня, будуть у вас святі збори. Не виконуйте жодної буденної праці.",
        "27": "Принесіть у жертву всепалення – приємні пахощі для Господа – двох тельців з великої худоби, одного барана і сім однолітніх ягнят.",
        "28": "А до них хлібну жертву: три десятих ефи пшеничного борошна, замішаного на олії на одного тельця та дві десятих ефи на одного барана,",
        "29": "по одній десятій ефи на кожне ягня з усіх семи ягнят,",
        "30": "а також одного козла, щоби звершити за вас викуплення.",
        "31": "Це має приноситись, крім постійної жертви всепалення, а також її хлібної жертви та її жертви возливання. Всі вони мають у вас бути без вади."
    },
    "29": {
        "1": "Сьомого місяця, першого дня місяця буде у вас святе зібрання. Не виконуйте жодної буденної роботи. Це буде для вас день гучного сурмлення.",
        "2": "І принесіть жертву всепалення, як приємні пахощі для Господа, одного тельця з великої худоби, одного барана, сім однолітніх ягнят без вади.",
        "3": "А до них у хлібну жертву – три десятих ефи пшеничного борошна, замішаного на олії, на тельця і дві десятих ефи на барана,",
        "4": "та по одній десятій ефи на кожне ягня із семи ягнят,",
        "5": "а також одного козла в жертву за гріх, щоби звершити за вас викуплення.",
        "6": "І це крім новомісячної жертви всепалення з її хлібною жертвою та повсякденних жертв всепалення з її хлібними жертвами і жертвами возливання, згідно із встановленим для цього приписом, як любі пахощі вогняної жертви для Господа.",
        "7": "Десятого дня цього ж сьомого місяця буде у вас святе зібрання. Ви упокорюватимете ваші душі, і не будете виконувати жодної праці.",
        "8": "Принесете в жертву всепалення, як приємні пахощі для Господа, одного тельця з великої худоби, одного барана, сім однолітніх ягнят, які мають бути у вас без вади.",
        "9": "До них у хлібну жертву – три десятих ефи пшеничного борошна, замішаного на олії, на тельця, дві десятих ефи на одного барана,",
        "10": "по одній десятій ефи на кожне ягня із семи ягнят,",
        "11": "а також одного козла у жертву за гріх, окрім жертви викуплення за гріх і повсякденної жертви всепалення з її хлібною жертвою та жертвою возливання.",
        "12": "П’ятнадцятого дня сьомого місяця буде у вас святе зібрання. Не будете виконувати жодної буденної праці, а протягом семи днів відзначатимете свято для Господа.",
        "13": "Принесете у всепалення, – вогняну жертву, приємні пахощі для Господа, – тринадцять тельців з великої худоби, двох баранів, чотирнадцять однолітніх ягнят. Всі вони мають бути без вади.",
        "14": "А до них хлібна жертва: три десятих ефи пшеничного борошна, замішаного на олії, на кожного тельця з усіх тринадцяти тельців; дві десятих – на кожного барана з обох баранів,",
        "15": "і десятину, тобто по одній десятій ефи – на кожне ягня з усіх чотирнадцяти ягнят.",
        "16": "А також одного козла з отари у жертву за гріх, крім повсякденної жертви всепалення з її хлібною жертвою та його жертвою возливання.",
        "17": "Другого дня принесете дванадцять тельців з великої худоби, двох баранів і чотирнадцять однолітніх ягнят без вади;",
        "18": "їхні хлібніжертви і їхні жертви возливання – для тельців, баранів і ягнят, – за їхньою кількістю, згідно з приписом;",
        "19": "а також одного козла в жертву за гріх, окрім постійної жертви всепалення з її хлібноюжертвою і їхніми жертвами возливання.",
        "20": "Третього дня – одинадцять тельців, двох баранів і чотирнадцять однолітніх ягнят без вади.",
        "21": "Їхні хлібні жертви і їхні жертви возливання – для тельців, баранів і ягнят, – за їхньою кількістю, згідно з приписом;",
        "22": "одного козла в жертву за гріх, крім постійної жертви всепалення з її хлібноюжертвою і її жертвою возливання.",
        "23": "Четвертого дня – десять тельців, два барани і чотирнадцять однолітніх ягнят без вади.",
        "24": "Їхні хлібніжертви і їхні жертви возливання – для тельців, баранів і ягнят, – за їхньою кількістю, згідно з приписом;",
        "25": "і одного козла з отари в жертву за гріх, окрім постійної жертви всепалення з її хлібною жертвою і її жертвою возливання.",
        "26": "П’ятого дня – дев’ять тельців, два барани і чотирнадцять однолітніх ягнят без вади.",
        "27": "Їхні хлібніжертви і їхні жертви возливання – для бичків, баранів і ягнят, – за їхньою кількістю, згідно з приписом;",
        "28": "а також одного козла в жертву за гріх, окрім постійної жертви всепалення з її хлібноюжертвою і її жертвою возливання.",
        "29": "Шостого дня – вісім тельців, два барани і чотирнадцять однолітніх ягнят без вади.",
        "30": "Їхні хлібніжертви та їхні жертви возливання – для тельців, баранів і ягнят, – за їхньою кількістю, згідно з приписом;",
        "31": "і одного козла в жертву за гріх, окрім постійної жертви всепалення з її хлібною жертвою і її жертвою возливання.",
        "32": "Сьомого дня – сім тельців, два барани і чотирнадцять однолітніх ягнят без вади.",
        "33": "Їхні хлібніжертви і їхні жертви возливання – для тельців, баранів і ягнят, – за їхньою кількістю, згідно з їхнім приписом;",
        "34": "та одного козла в жертву за гріх, крім постійної жертви всепалення з її хлібною жертвою і її жертвою возливання.",
        "35": "Восьмий день буде у вас заключним. Не будете виконувати жодної буденної праці.",
        "36": "Принесете у всепалення, вогняну жертву на приємні пахощі для Господа, одного тельця, одного барана і сім однолітніх ягнят без вади.",
        "37": "Їхні хлібні жертви і їхні жертви возливання – для тельця, барана і ягнят, – за їхньою кількістю, згідно з приписом;",
        "38": "а також одного козла у жертву за гріх, крім повсякденної жертви всепалення з її хлібною жертвою та її жертвою возливання.",
        "39": "Такі жертви приноситимете Господу під час ваших свят, крім ваших жертв за обітницею, ваших добровільних дарів на всепалення, ваших хлібних жертв, ваших жертв возливання і ваших мирних жертв.",
        "40": "І переказано було Мойсеєм Ізраїльським нащадкам усе, що Господь заповів Мойсеєві."
    },
    "30": {
        "1": "Звернувся Мойсей до князів племен Ізраїльтян з такими словами: Ось що заповів Господь:",
        "2": "Якщо чоловік складе обітницю Господу, чи присягнеться, беручи на себе якесь зобов’язання стосовно своїх дій, то він не повинен порушувати свого слова, а виконати все, що вийшло з його уст.",
        "3": "Однак, коли жінка дасть обітницю Господу, беручи на себе зобов’язання ще в домі свого батька за своєї молодості,",
        "4": "а її батько чув цю обітницю і її зобов’язання, які вона взяла стосовно своїх дій, але її батько промовчить не заперечуючи їй, то всі її обітниці і кожне зобов’язання, які вона взяла стосовно своїх дій, залишаться в силі.",
        "5": "Якщо ж її батько в той день, коли почує про всі її обітниці, заперечить їй, то всі її зобов’язання, які вона взяла на себе стосовно своїх дій, не будуть чинними. Господь простить її, оскільки її батько заперечив їй.",
        "6": "Якщо ж вона вийде заміж, будучи ще пов’язаною своїми обітницями, або зобов’язаннями своїх уст стосовно своїх дій,",
        "7": "а її чоловік почувши про них, промовчить того дня, коли почує, то її обітниці залишаться незмінними; як і її зобов’язання, які вона брала на себе стосовно своїх дій, залишаться в силі.",
        "8": "Коли ж її чоловік того дня, коли дізнався про всі її обітниці, що залишаються чинними, а також про зобов’язання, які вона взяла на себе стосовно своїх дій, заперечить їй, то він їх уневажнює, і Господь їй простить.",
        "9": "Але обітниця вдови або розлученої, а також усе, чим вона себе зобов’язала стосовно своїх дій, залишаються їй в силі.",
        "10": "Якщо ж вона складає обітницю, чи приймає зобов’язання з клятвою стосовно своїх дій у домі свого чоловіка,",
        "11": "а її чоловік, дізнавшись про це, промовчить і не заперечить їй, то всі її обітниці і всі зобов’язання, які вона взяла на себе стосовно своїх дій, залишаться в силі.",
        "12": "Якщо ж її чоловік того дня, коли почує про все, що вийшло з її уст – всі обітниці і зобов’язання стосовно її дій, – категорично заперечить їй, то вони не можуть бути дійсними. Її чоловік уневажнив їх, а Господь простить їй.",
        "13": "Усяку обітницю і всяку зобов’язуючу присягу, стосовно дій дружини, її чоловік може залишити в силі і її чоловік може скасувати їх.",
        "14": "Але якщо її чоловік промовчить у її справі до наступного дня, то це означатиме, що він залишає в силі всі її обітниці та всі зобов’язання, взяті нею. Він затвердив їх, оскільки у той день, коли почув, промовчав, не заперечивши їй.",
        "15": "Якби він побажав би скасувати їх через деякий час після того, коли про це почув, то він понесе її гріх.",
        "16": "Це постанови, які Господь заповів через Мойсея стосовно взаємин між чоловіком і його дружиною, між батьком і його незаміжньою дочкою за її молодості в домі свого батька."
    },
    "31": {
        "1": "Господь промовив до Мойсея такі слова:",
        "2": "Ти маєш помстися мідіянцям за кривду, причинену Ізраїльтянам, після чого приєднаєшся до свого народу.",
        "3": "Тому Мойсей звернувся до народу з такими словами: Озбройте з-поміж себе чоловіків до війська, щоби виступили проти мідіянців, і помстилися від Господа мідіянцям!",
        "4": "Пошлете до війська по тисячі чоловік з племені від усіх Ізраїльських племен.",
        "5": "Тож було вилучено з Ізраїльських тисяч по тисячі з племені – дванадцять тисяч озброєних військових.",
        "6": "І Мойсей вирядив їх, по тисячі з кожного племені, на війну під проводом Пінхаса, сина священика Елеазара. Вони взяли священний посуд і військові труби для оповіщення.",
        "7": "Всі вони вступили в бій з Мідіяном, як заповів Господь Мойсеєві, і знищили всіх чоловіків.",
        "8": "Разом з полеглими в битві загинули також мідіянські царі: Еві, Рекем, Цур, Хур і Рева, – п’ять мідіянських царів. Стратили також мечем Валаама, Беорового сина.",
        "9": "Взяли Ізраїльтяни в полон мідіянських жінок та їхніх дітей. Захопили всю їхню худобу, всі їхні отари, і все їхнє майно.",
        "10": "Усі їхні міста, де вони проживали, з усіма їхніми оселями вони спалили вогнем.",
        "11": "І забрали все награбоване майно та всю здобич в людях і худобі.",
        "12": "Полонених, здобич і награбоване добро вони привели до Мойсея, до священика Елеазара і до громади Ізраїлевих синів у табір на рівнинах Моаву, що біля Йордану, навпроти Єрихона.",
        "13": "Мойсей, священик Елеазар і всі старійшини громади вийшли їм назустріч за табір.",
        "14": "Мойсей розгнівався на провідників війська, на тисячників, і сотників, які поверталися з бою.",
        "15": "Мойсей їм сказав: Чому ви залишили живими усіх жінок?",
        "16": "Адже вони, за порадою Валаама, були для Ізраїльських чоловіків причиною для відступлення і зневаження Господа заради Пеора, через що і сталася пошесть у Господній громаді!",
        "17": "Тому негайно знищіть усіх хлопчиків з-поміж дітей, а також стратьте кожну жінку, яка вже мала статеві стосунки з чоловіком.",
        "18": "Проте залишіть для себе при житті усіх молодих дівчат, які не мали статевих стосунків з чоловіками.",
        "19": "Ви ж самі залишіться поза табором на сім днів. Кожен, хто вбив когось, і кожен, хто доторкнувся до вбитого, нехай очиститься третього дня і сьомого дня. Це стосується вас і ваших полонених.",
        "20": "Очистіть кожну одежину, і всі шкіряні предмети, а також усі вироби з козячої вовни, і всі дерев’яні предмети.",
        "21": "А священик Елеазар сказав чоловікам-воїнам, що повернулись з бою: Це вимога закону, який дав Господь Мойсеєві!",
        "22": "Що ж до золота і срібла, міді, заліза, свинцю і олова,",
        "23": "то всяку річ, яка витримує пробу вогню, переведіть через вогонь, і стане чистою. Однак нехай також буде очищена очищальною водою. Все, що не витримує проби вогню, переведіть через очищальну воду.",
        "24": "Сьомого дня виперіть свій одяг і очистіться, після чого ввійдете до табору.",
        "25": "Тоді промовив Господь до Мойсея такі слова:",
        "26": "Порахуйте – ти і священик Елеазар, а також глави племен у громаді по батьківській лінії, – загальну кількість захоплених в полон людей і худоби.",
        "27": "Поділіть здобич по половині між учасниками війни, які були задіяні в бою, і поміж усією громадою.",
        "28": "Але від військових, котрі брали участь у бою, відділіть данину для Господа – одиницю від п’ятисот, як з людей, так і з великої худоби, ослів і овець.",
        "29": "Візьмеш з їхньої половини і віддаси священикові Елеазарові, як особливий дар для Господа.",
        "30": "А з половини, що припаде Ізраїльтянам, візьмеш по одному з п’ятдесяти, як з людей, так і з великої худоби, з ослів, з овець і всіх інших тварин. Віддай це левітам, які здійснюють служіння в Господньому Наметі.",
        "31": "І зробили Мойсей та священик Елеазар так, як заповів Господь Мойсеєві.",
        "32": "Було здобичі, що залишилась від захопленого військовими людьми: овець шістсот сімдесят п’ять тисяч;",
        "33": "великої худоби сімдесят дві тисячі;",
        "34": "ослів шістдесят одна тисяча;",
        "35": "жінок, тобто дівчат, які не мали статевих стосунків з чоловіками, – всього тридцять дві тисячі.",
        "36": "Половина, тобто частка тих, які брали участь в бою, становила: з числа овець триста тридцять сім тисяч п’ятсот.",
        "37": "З овець данина для Господа становила шістсот сімдесят п’ять.",
        "38": "З великої худоби, з тридцяти шести тисяч, данина для Господа – сімдесят два.",
        "39": "З тридцяти тисяч п’ятисот ослів данина для Господа – шістдесят один.",
        "40": "Людей було шістнадцять тисяч, з них тридцять дві душі як данина для Господа.",
        "41": "Усе те, що було відділене як дар для Господа, Мойсей передав священикові Елеазарові, як і звелів Господь Мойсеєві.",
        "42": "Друга половина, яку відділив Мойсей від здобичі військових, котрі воювали для ізраїльських синів,",
        "43": "тобто половина для решти громади, складала: овець триста тридцять сім тисяч п’ятсот,",
        "44": "великої худоби тридцять шість тисяч,",
        "45": "ослів тридцять тисяч п’ятсот",
        "46": "і шістнадцять тисяч людських душ.",
        "47": "З половини, що належала Ізраїльським нащадкам, Мойсей узяв одне з п’ятдесяти – як з людей, так і з тварин – та віддав усе левітам, які здійснювали служіння в Господньому Наметі, як і звелів Господь Мойсеєві.",
        "48": "Після цього прийшли до Мойсея всі поставлені над тисячами військових – тисячники й сотники.",
        "49": "Вони сказали Мойсеєві: Ми, твої слуги, перерахували воїнів, які були під нашим керівництвом. Жодного з них ми не втратили.",
        "50": "Як дар для Господа, кожен з нас, хто знайшов якийсь золотий виріб – браслет, ланцюжок, обручку, сережку чи защіпку для волосся – ми принесли, щоб звершити за наші душі викуплення перед Господом.",
        "51": "Мойсей та священик Елеазар прийняли від них золото в різних виготовлених виробах.",
        "52": "Всього золота в цьому особливому дарі, отриманому від тисячників і від сотників для Господа, було шістнадцять тисяч сімсот п’ятдесят шеклів.",
        "53": "Рядові воїни взяли здобич кожен особисто для себе.",
        "54": "Прийнявши золото від тисячників та від сотників, Мойсей і священик Елеазар внесли його в Намет Свідчення як пам’ять для ізраїльських синів перед Господом."
    },
    "32": {
        "1": "Сини Рувима та сини Ґада мали дуже багато худоби. Коли вони побачили землю Язера та Гілеадський край, як придатну місцевість для випасання худоби,",
        "2": "то сини Ґада й сини Рувима прийшли і сказали Мойсеєві, священикові Елеазарові та князям громади такі слова:",
        "3": "Атарот, Дібон, Язер, Німра, Хешбон, Елеале, Себам, Нево і Беон –",
        "4": "земля, яку Господь завоював перед Ізраїльською громадою. Ця земля придатна як пасовисько для худоби, а в твоїх рабів багато худоби.",
        "5": "Якщо ми знайшли ласку в твоїх очах, – говорили вони, – то нехай ця земля буде дана твоїм слугам у спадок. Не переводь нас через Йордан.",
        "6": "Тоді Мойсей сказав синам Ґада та синам Рувима: Ваші брати підуть воювати, а ви хочете осісти тут?",
        "7": "Навіщо ви відвертаєте серця Ізраїльтян, аби вони не йшли в край, який їм дав Господь?",
        "8": "Так учинили ваші батьки, коли я послав їх з Кадеш-Барнеа обстежити землю.",
        "9": "Вони дійшли до Долини Ешкол і обстежили землю, але потім відвернули серця Ізраїльських нащадків, аби ті не йшли в край, який Господь їм дав.",
        "10": "Тоді Господь запалав гнівом і, заприсягнувшись, сказав:",
        "11": "Люди, котрі вийшли з Єгипту, від двадцяти років і вище, не побачать землі, про яку Я клявся Авраамові, Ісаакові та Якову, оскільки вони не були цілковито слухняні Мені,",
        "12": "за винятком Халева, сина Єфунея, кенезейця, та Ісуса, сина Навина, котрі завжди слідували за Господом.",
        "13": "Тому запалав Господь гнівом на Ізраїль, і Він зробив так, що вони блукали пустелею сорок років, доки повністю не вимерло все покоління тих, хто в очах Господа чинив зло.",
        "14": "Тепер, наслідуючи ваших батьків, повстаєте ви, нащадки грішних людей, аби ще більше посилити гнів Господа на Ізраїль.",
        "15": "Адже якщо ви відступите від Нього, то Він і надалі залишатиме вас блукати пустелею, й ви погубите весь цей народ.",
        "16": "Але вони підійшли до Мойсея і сказали: Ми лише тут побудуємо кошари для нашої худоби і оселі для наших родин,",
        "17": "а самі ми озброїмось і, навіть випереджуючи Ізраїльських нащадків, підемо аж доки не запровадимо їх до їхніх поселень. Наші ж діти житимуть в містах, обнесених мурами, захищені від тих, хто живе на цій землі.",
        "18": "Ми не повернемось до наших осель, доки кожен з Ізраїльських нащадків не заволодіє своєю спадщиною.",
        "19": "До того ж ми не претендуємо на наділ разом з ними по той бік Йордану і далі, бо ми одержали спадщину по цей бік Йордану, тобто на сході!",
        "20": "Мойсей відповів їм: Якщо ви зробите так, як говорите і, озброївшись, підете перед Господом на війну;",
        "21": "якщо кожен з вас озброєним перейде Йордан перед Господом, доки Він не прожене Своїх ворогів з-перед Свого обличчя,",
        "22": "і доки весь край не буде здобутий перед Господом, і лише після цього ви повернетесь сюди, то ви будете невинні перед Господом і перед Ізраїлем, а ця земля стане вашою власністю перед Господом.",
        "23": "Коли ж не зробите так, то згрішите перед Господом, – і усвідомите свій гріх, коли ви понесете покарання.",
        "24": "Тож побудуйте собі міста для ваших дітей, і кошари для своїх отар, але зробіть і те, що вийшло з ваших уст.",
        "25": "Тоді сини Ґада та сини Рувима, запевняючи Мойсея, сказали: Ми – твої слуги, і вчинимо так, як наказує наш владика!",
        "26": "Наші діти, наші жінки, наші отари і вся наша худоба залишаються тут, у містах Гілеаду,",
        "27": "а ми, твої слуги, кожен озброєний і готовий до бою, вирушимо перед Господом на війну, як наказує наш володар.",
        "28": "Тоді Мойсей щодо цієї справи віддав спеціальний наказ священику Елеазарові та Ісусові, синові Навина, а також главам родів Ізраїльтян по батьківській лінії.",
        "29": "Мойсей наказав їм: Якщо нащадки Ґада та нащадки Рувима, озброївшись, вирушать з вами через Йордан на війну перед Господом, і той край буде вами підкорений, то дасте їм у володіння Гілеадський край.",
        "30": "Якщо ж вони озброєними не вирушать разом з вами, то вони одержать спадщину між вами в ханаанському краю.",
        "31": "Після цього нащадки Ґада та нащадки Рувима у відповідь сказали: Що Господь скаже твоїм слугам, те ми і зробимо.",
        "32": "Озброївшись перед Господом, ми підемо в ханаанську землю, але наша спадщина нехай буде по цей бік Йордану.",
        "33": "Тож Мойсей дав їм, тобто нащадкам Ґада, нащадкам Рувима і половині племені Манассії, сина Йосифа, царство Сіхона, царя аморейців, і царство Оґа, царя Башану, – всю ту землю з її містами і належними до них околицями краю.",
        "34": "Таким чином нащадки Ґада відбудували Дібон, Атарот, Ароер,",
        "35": "Атрот-Шофан, Язер, Йоґбегу,",
        "36": "Бет-Німру та Бет-Гаран – укріплені міста із кошарами для отар.",
        "37": "Сини Рувима відбудували Хешбон, Елеале, Кір’ятаїм,",
        "38": "Нево і Баал-Меон, змінивши їх назви, а також Сібему. Вони дали нові назви містам, які відбудували.",
        "39": "Нащадки Махіра, сина Манассії, пішли на Гілеад і захопили його, аморейців же, які жили в ньому, вони прогнали.",
        "40": "Тому Мойсей віддав Гілеад Махірові, синові Манассії, і він там оселився.",
        "41": "Так само Яір, син Манассії, пішов і заволодів поселеннями цієї місцевості і назвав їх поселеннями Яіра.",
        "42": "Нобаг пішов та захопив Кенат і назвав їх своїм ім’ям, Нобаг."
    },
    "33": {
        "1": "Ось що відомо про подорожування і зупинки Ізраїльтян, котрі вийшли з єгипетського краю зі своїми військовими підрозділами, під проводом Мойсея і Аарона.",
        "2": "Мойсей описав, як вони вирушали та йшли за Господнім наказом, а також їхні маршрути подорожування.",
        "3": "Отже вони вирушили з Рамсеса першого місяця, п’ятнадцятого дня першого місяця. Наступного дня після святкування Пасхи Ізраїльтяни під високою рукою вийшли на виду в усіх єгиптян.",
        "4": "У той час єгиптяни ховали всіх своїх первородних, яких уразив Господь серед них. Господь звершував суд і над їхніми богами.",
        "5": "Тож вирушили Ізраїльські нащадки з Рамсеса і отаборились у Суккоті.",
        "6": "Вирушивши із Суккота, вони отаборились у Етамі, що на краю пустелі.",
        "7": "З Етама вони вирушили і повернули у напрямку Пі-Хірота, який знаходиться навпроти Баал-Цефона, і отаборились перед Міґдолом.",
        "8": "Вирушивши з Хірота вони пройшли посеред моря до пустелі. Після трьох днів подорожування через пустелю Етам, вони отаборились у Марі.",
        "9": "Вирушили з Мари й прибули до Еліма. В Елімі було дванадцять водних джерел і сімдесят пальмових дерев. Там вони і отаборились.",
        "10": "Вирушили з Еліма й отаборились біля Червоного моря.",
        "11": "Рухаючись від Червоного моря, вони отаборились в пустелі Сін.",
        "12": "Вирушивши з пустелі Сін, вони отаборились в Дофці.",
        "13": "Потім вирушили з Дофки, і отаборились в Алуші.",
        "14": "Рухаючись далі з Алуши, вони отаборились в Рефідімі, де для народу не було для пиття води.",
        "15": "Потім вони вирушили з Рефідіма, й отаборились в пустелі Сінай.",
        "16": "Вирушивши з пустелі Сінай, отаборились в Кіброт-Гаттааві.",
        "17": "Далі рушили з Кіброт-Гаттаави і отаборились в Хацероті.",
        "18": "Вирушивши з Хацерота, вони отаборились в Рітмі.",
        "19": "Вирушивши з Рітми, отаборились в Ріммон-Переці.",
        "20": "Вирушивши з Ріммон-Переца, отаборились в Лівні.",
        "21": "Вирушивши з Лівни, отаборились в Ріссі.",
        "22": "Вирушивши з Рісси, отаборилися в Кегелаті.",
        "23": "Вирушивши з Кегелата, отаборились на горі Шафер.",
        "24": "Вирушивши з гори Шафер, отаборились в Хараді.",
        "25": "Вирушивши з Харада, отаборились в Макегелоті.",
        "26": "Вирушивши з Макегелота, отаборились в Тахаті.",
        "27": "Вирушивши з Тахата, отаборились в Тараху.",
        "28": "Вирушивши з Тараха, отаборились в Мітці.",
        "29": "Вирушивши з Мітци, отаборились в Хашмоні.",
        "30": "Вирушивши з Хашмони, отаборились в Мосероті.",
        "31": "Вирушивши з Мосерота, отаборились в Бене-Яакані.",
        "32": "Вирушивши з Бене-Яакана, отаборились в Хор-Гаґґідґаді.",
        "33": "Вирушивши з Хор-Гаґґідґада, отаборились в Йотбаті.",
        "34": "Вирушивши з Йотбати, отаборились в Аброні.",
        "35": "Вирушивши з Аброни, отаборились в Еціон-Ґавері.",
        "36": "Вирушивши з Еціон-Ґаверу, отаборились в пустелі Сін, тобто в Кадеші.",
        "37": "Вирушивши з Кадеша, вони отаборились біля гори Гор, на краю едомської землі.",
        "38": "На сороковому році після виходу Ізраїльтян із єгипетського краю, п’ятого місяця, першого дня місяця, за Господнім наказом священик Аарон зійшов на гору Гор і там помер.",
        "39": "Аарону було сто двадцять три роки, коли він помер на горі Гор.",
        "40": "Саме тоді ханаанець, цар Аради, що мешкав у Неґеві ( на півдні ), в ханаанському краю, дізнався, що прибули Ізраїльтяни.",
        "41": "Тому вони вирушили від гори Гор і отаборились в Цалмоні.",
        "42": "Вирушивши з Цалмона, вони отаборились у Пуноні.",
        "43": "Вирушивши з Пунона, отаборились в Оботі.",
        "44": "Вирушивши з Обота, вони отаборились в Іє-Гааварім, на кордоні з Моавом.",
        "45": "Вирушивши з Іє-Гааваріма, отаборились в Дібон-Ґаді.",
        "46": "Вирушивши з Дібон Ґада, отаборились в Алмон-Діблатаймі.",
        "47": "Вирушивши з Алмон-Діблатайму, отаборились в горах Аваріма, напроти Нево.",
        "48": "Нарешті вони рушили з гір Аваріма і отаборились на рівнинах Моаву, біля Йордану, навпроти Єрихона.",
        "49": "Вони розташували свій табір уздовж Йордану, від Бет-Гаєшімота до Авел-Шіттіма, на рівнинах Моаву.",
        "50": "Тут, на рівнинах Моаву, біля Йордану, навпроти Єрихона, Господь звернувся до Мойсея з такими словами:",
        "51": "Звернись до Ізраїльтян і скажи їм: Коли ви перейдете через Йордан у ханаанський край,",
        "52": "то проженіть з-перед себе всіх мешканців тієї землі, і знищіть всі зображення їхніх богів і всі статуї їхніх ідолів. Зруйнуйте і спустоште всі їхні висоти та гаї!",
        "53": "Ви заволодієте тим краєм, і поселитесь у ньому! Адже Я дав вам ту землю в спадкову власність.",
        "54": "А отримаєте цю землю як спадщину за жеребом, згідно з вашими родами. Численнішим дасте у їхнє володіння більше, а менш численним у їхнє володіння дасте менше. Що кому випаде в процесі жеребкування, те і буде його. Спадщину отримаєте згідно з вашими племенами по батьківській лінії.",
        "55": "Але якщо ви не проженете з-перед себе мешканців землі, то ті, кого ви з них залишите, будуть терниною для ваших очей і колючкою для ваших боків. Вони будуть утискати вас на землі, на якій поселитесь.",
        "56": "Тоді учиню з вами так, як Я планую зробити з ними."
    },
    "34": {
        "1": "Господь звернувся до Мойсея з такими словами:",
        "2": "Промов до Ізраїльтян і накажи їм: Незабаром ви ввійдете в ханаанський край. Це та земля, яка стане вашою спадщиною – ханаанський край у його кордонах.",
        "3": "Вашою південною межею буде територія від пустелі Цін вздовж едомського краю. А ваш південний кордон буде проходити по краю Солоного моря і далі на схід.",
        "4": "Тоді ваш кордон поверне на південь до узгір’я Акраббіма, перейде до пустелі Цін, і простягатиметься на півдні до Кадеш-Барнеа. Звідти піде на Хацар-Адар, і протягнеться до Ацмона.",
        "5": "Далі кордон поверне від Ацмона до Єгипетського Потоку і простягнеться аж до моря.",
        "6": "Західною межею для вас стане Велике Море. Воно буде вашим кордоном із заходу.",
        "7": "А оце ваш кордон на півночі: проведіть його самі від Великого Моря до Гор-гори.",
        "8": "Від Гор-гори проведіть його в напрямку до Хамата. Тож межа кордону сягатиме Цедада.",
        "9": "Далі кордон простягнеться до Ціфрону і закінчиться в Гацар-Енані. Це буде ваш кордон з півночі.",
        "10": "Східний кордон визначите собі від Гацар-Енана до Шефама.",
        "11": "Потім кордон проходитиме від Шефама до Рівли зі сходу Аїну. Далі кордон піде вниз і простягнеться до берега Кіннеретського моря зі східної сторони.",
        "12": "Звідти кордон спускатиметься вздовж Йордану і сягатиме Солоного моря. В межах цих кордонів і буде ваша земля.",
        "13": "Після цього заповів Мойсей Ізраїльтянам такі слова: Це земля, яку ви отримаєте жеребкуванням у спадкове володіння, як і заповів Господь Мойсеєві дати її дев’яти з половиною племенам,",
        "14": "оскільки плем’я нащадків Рувима за своїм родом по батьківській лінії та плем’я нащадків Ґада за своїм родом по батьківській лінії, і половина племені Манассії, отримали свою спадщину.",
        "15": "Ці два з половиною племені одержали свою спадщину за Йорданом навпроти Єрихона на схід сонця.",
        "16": "Далі промовив Господь до Мойсея такі слова:",
        "17": "Ось імена мужів, котрі розділять вам у спадщину землю: священик Елеазар та Ісус, син Навина.",
        "18": "Візьмете також по одному старійшині з племені, щоб розділити землю у спадщину.",
        "19": "Імена цих мужів такі: з племені Юди Халев, син Єфунея;",
        "20": "з племені Симеона Шамуїл, син Аммігуда;",
        "21": "з племені Веніяміна Елідад, син Кіслона;",
        "22": "з племені нащадків Дана старійшина Буккі, син Йоґлії;",
        "23": "з племені Йосифа, із нащадків Манассії, старійшина Ханніїл, син Ефода;",
        "24": "з племені нащадків Єфрема старійшина Кемуїл, син Шіфтана;",
        "25": "з племені Завулона старійшина Еліцафан, син Парнака;",
        "26": "з племені нащадків Іссахара старійшина Палтіїл, син Аззана;",
        "27": "з племені нащадків Асира старійшина Ахігуд, син Шеломії;",
        "28": "з племені нащадків Нефталима старійшина Педагіл, син Аммігуда.",
        "29": "Це ті, котрих Господь призначив розділити спадщину Ізраїльтянам у ханаанському краю."
    },
    "35": {
        "1": "Господь звернувся до Мойсея на рівнинах Моаву, біля Йордану, навпроти Єрихона з такими словами:",
        "2": "Накажи Ізраїльтянам, аби зі спадщини своїх володінь вони дали левітам міста для проживання. Нехай також дадуть левітам прилеглі околиці довкола тих міст.",
        "3": "Міста будуть їм для проживання, а виділена їм земля для пасовиськ їхній худобі, для їх власних потреб, та їхнім отарам.",
        "4": "Околиці міст, які дасте левітам, простягатимуться від стін міста й далі на тисячу ліктів довкола.",
        "5": "Тож відміряєте ззовні міста зі східної сторони – дві тисячі ліктів, з південної сторони – дві тисячі ліктів, із західної сторони, що з боку моря, дві тисячі ліктів, і зі сторони півночі також дві тисячі ліктів. Саме місто буде посередині, а навколо – прилеглі території міста.",
        "6": "З усіх міст, які дасте левітам, шість міст будуть як сховища, в які дозволите утікати вбивцям. Крім цих дасте ще сорок два міста.",
        "7": "Усіх міст, які дасте левітам, має бути сорок вісім міст з їхніми прилеглими околицями.",
        "8": "Щодо міст, які передасте з посілості Ізраїльтян, то численніші племена дадуть більше, а менш численні менше. У залежності від своєї спадщини, яку кожне плем’я отримало, воно передасть зі своїх міст левітам.",
        "9": "Далі промовив Господь до Мойсея такі слова:",
        "10": "Звернись до Ізраїльських нащадків і скажи їм: Коли перейдете через Йордан у ханаанський край,",
        "11": "то виберіть собі деякі міста, які були б у вас містами-сховищами, у яких міг би сховатись убивця, котрий вбив людину ненавмисно.",
        "12": "І будуть у вас ці міста за сховища від кровних месників, щоб убивця не помер, перш ніж він стане перед судом громади.",
        "13": "З міст, котрі дасте, шість будуть у вас містами-сховищами.",
        "14": "Три міста дасте за Йорданом, і три міста виділите в ханаанській землі. Вони будуть містами-сховищами.",
        "15": "Ці шість міст будуть сховищами, як для Ізраїльтян, так і для приходців, котрі живуть між ними, аби міг туди утекти кожний, хто вбив людину ненавмисне.",
        "16": "Однак, якщо хтось вдарить іншого залізним знаряддям так, що той помре, то він убивця, а убивця неодмінно повинен померти!",
        "17": "Якщо ударить когось каменем, що був у руці, від якого можна померти, і той помер, то він – убивця. Убивця неодмінно має померти!",
        "18": "Або якщо ударить когось дерев’яним предметом, від удару якого можна померти, і той помер, то він – убивця. Убивця неодмінно має померти!",
        "19": "Кровний месник сам може вбити убивцю. Де б він його не зустрів, він може його вбити.",
        "20": "Якщо ж він з ненависті штовхне його або кине щось на нього із засідки, так що той помре,",
        "21": "або в гніві вдарить його своєю рукою так, що той помре, то той, хто вдарив, неодмінно має померти, бо він є убивцею. Кровний месник може вбити вбивцю, щойно його зустріне.",
        "22": "Але якщо хтось штовхне когось випадково, без ворожого наміру, або кине на нього будь-яким предметом без злого наміру,",
        "23": "чи не зауваживши когось, кине навіть каменем, який впаде на нього, і він помре, хоч не був його ворогом і не бажав йому зла,",
        "24": "то нехай громада розсудить між тим хто вдарив, і між кровним месником за цими постановами.",
        "25": "Громада має захистити такого вбивцю від руки кровного месника. Громада поверне його до міста його сховища, куди він утік. Тож він житиме там до смерті великого священика, помазаного святим миром.",
        "26": "Однак, коли вбивця вийде поза межі свого міста-сховища, куди він утік,",
        "27": "а його кровний месник зустріне його поза межами його міста-сховища, і кровний месник уб’є вбивцю, то він не буде винуватий.",
        "28": "Тож убивця має жити в своєму місті-сховищі аж до смерті великого священика. Лише після смерті великого священика вбивця може повернутися до місця свого проживання.",
        "29": "Таким має бути для вас правило, щодо правосуддя для ваших поколінь, у всіх ваших поселеннях.",
        "30": "Якщо хтось вб’є людину, то вбивцю можна покарати смертю лише на підставі свідчення свідків. Проте недостатньо свідчення одного свідка, щоб винести комусь смертний вирок.",
        "31": "Не будете приймати викупу за життя вбивці, якого визнано винуватим у смерті. Він неодмінно має померти.",
        "32": "Не беріть також викупу за того, хто утік до міста-сховища, але хоче повернутись і далі жити на своїй землі, поки помре великий священик.",
        "33": "І не оскверняйте землі, на якій ви мешкаєте. Адже кров оскверняє землю, а землі не можна очистити від пролитої на ній крові, хіба що лише кров’ю того, хто її проливає.",
        "34": "Тож не оскверняйте землі, на якій проживаєте й на якій Я поселюся також, оскільки Я Господь, Котрий живе серед ізраїльських синів."
    },
    "36": {
        "1": "У той час прийшли старійшини батьківських родин нащадків Гілеада, сина Махіра, онука Манассії, з роду нащадків Йосифа, і промовили до Мойсея та до князів, старійшин племен Ізраїльських нащадків по батьківській лінії,",
        "2": "такі слова: Тобі, нашому володарю, Господь заповів дати землю в спадщину Ізраїльтянам. Господь також сказав нашому володарю дати спадщину нашого брата Целофехада його дочкам.",
        "3": "Але коли вони вийдуть заміж за когось із синів одного з племен Ізраїлю, то їхня спадщина відійде від спадщини наших батьків і буде приєднана до спадщини племені, в яке вони вийдуть заміж. Так частина спадщини, отриманої жеребкуванням відійде від нашого спадку.",
        "4": "Коли ж в Ізраїльських нащадків буде ювілейний рік, то їхня спадщина буде долучена до спадку племені, до якого вони належатимуть, а спадок племені наших батьків зменшиться через відчуження їх спадщини.",
        "5": "Відповідно до Господнього повеління Мойсей сказав Ізраїльським нащадкам такі слова: Слушно говорить плем’я нащадків Йосифа.",
        "6": "В справі дочок Целофехада Господь дав такий наказ: Нехай виходять заміж за тих, хто їм подобається, але вийдуть заміж тільки в межах племені свого батька!",
        "7": "Таким чином згаданий спадок Ізраїльських нащадків не переходитиме від племені до племені. Кожний з Ізраїльтян повинен триматись спадщини племені своїх батьків.",
        "8": "Кожна дочка, яка отримує спадщину в будь-якому племені Ізраїльтян, має виходити заміж за когось з родини в межах свого племені, аби кожен з Ізраїльських нащадків отримував спадщину своїх батьків;",
        "9": "і щоб не переходила спадщина від одного племені до іншого, але щоб кожне плем’я Ізраїльтян трималося власної спадщини.",
        "10": "Як Господь наказав Мойсеєві, так дочки Целофехада і вчинили.",
        "11": "Махла, Тірца, Хоґла, Мілка і Ноа, дочки Целофехада, повиходили заміж за синів своїх дядьків.",
        "12": "Вони вийшли заміж в родині нащадків Манассії, сина Йосифа і їхня спадщина залишилася в племені родини їхнього батька.",
        "13": "Ось такі постанови і присуди (права) Господь заповів через Мойсея Ізраїльтянам на рівнинах Моаву, поблизу Йордану, навпроти Єрихона."
    }
}