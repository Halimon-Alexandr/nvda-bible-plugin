{
    "1": {
        "1": "Давидів син Соломон закріпився у своєму царстві; Господь, його Бог, був з ним і постійно його звеличував.",
        "2": "Якось Соломон скликав увесь Ізраїль: тисячників і сотників над військом, суддів і всіх можновладців Ізраїлю та глав батьківських племен.",
        "3": "На чолі цієї громади Соломон вирушив на узвишшя, що в Ґівеоні, оскільки там ще залишався Намет Божих Зборів, який спорудив Господній слуга Мойсей у пустелі.",
        "4": "Однак Божий Ковчег Давид уже переніс з Кір’ят-Єаріма в Єрусалим, де для нього Давид підготував Намет, у якому й поставив його, проте",
        "5": "мідний жертовник, який спорудив Веселіїл, син Урії, онук Гура, він залишив перед колишнім Господнім Наметом у Гівеоні, – тому Соломон з усією громадою пішли саме туди.",
        "6": "Зійшовши до мідного жертовника, що стояв перед Господом спереду Намету Зборів, Соломон приніс на ньому тисячу всепалень.",
        "7": "Тієї ночі Бог з’явився Соломонові й промовив до нього: Проси, що Я мав би тобі дати.",
        "8": "І Соломон сказав Богові: Ти учинив моєму батькові, Давидові, велику милість, поставивши мене царем замість нього.",
        "9": "Нехай же, Господи Боже, тепер справдиться Твоя обітниця, дана моєму батькові Давидові, оскільки Ти мене поставив царем над таким численним народом, як пісок на землі.",
        "10": "Дай же тепер мені мудрості та знання, аби я міг достойно виступати перед цим народом, і провадити його. Адже хто зуміє судити ( правити ) такий великий Твій народ!?",
        "11": "Бог відповів Соломонові: Оскільки саме таким є твоє бажання, і ти не просиш багатства та скарбів, ані слави й смерті своїх ворогів, – ти навіть не просиш для себе довгого віку, а попросив собі мудрості та знання, щоб правити Моїм народом, над яким Я тебе поставив царем,",
        "12": "то дається тобі мудрість і знання. Проте Я тобі дам також багатство і статки, а також славу, чого не мали царі, які були перед тобою, і після тебе таких не буде.",
        "13": "Тож Соломон повернувся з узвишшя, що в Ґівеоні, від Намету Зборів, у Єрусалим і почав владарювати над Ізраїлем.",
        "14": "Соломон зібрав військо з колісниць і вершників, – так що було в нього тисяча чотириста колісниць і дванадцять тисяч вершників. Він розмістив їх у різних містах, визначених для колісничного війська, а частину залишив біля царя в Єрусалимі.",
        "15": "Цар посприяв тому, що срібла і золота було стільки в Єрусалимі, як звичайного каміння, а кедрів щодо їхньої кількості було, як сикомор на рівнинах передгір’я.",
        "16": "Коней, які мав Соломон, царські купці доставляли з Єгипту та з Куви за звичайною ціною.",
        "17": "За колісницю, доставлену з Єгипту, вони платили шістсот шеклів, а за коня – сто п’ятдесят; за їхнім посередництвом і таким же чином купці доставляли їх до хеттейських та арамійських царів.",
        "18": "Наступним рішенням царя Соломона було побудувати Храм для Імені Господа, а також царський палац для себе."
    },
    "2": {
        "1": "Тож Соломон призначив сімдесят тисяч носильників і вісімдесят тисяч каменярів у горах, а також три тисячі шістсот наглядачів.",
        "2": "Після цього Соломон відправив до тирського царя Хірама, послів з таким посланням: Як ти раніше допомагав моєму батькові Давидові, посилаючи йому кедрове дерево, аби він міг збудувати собі палац, щоб у ньому мешкати,",
        "3": "так тепер я берусь за побудову Храму для Імені Господа, мого Бога, аби потім посвятити його та приносити перед Ним жертви запашного ладану; постійно покладати Виставні хліби та приносити жертви всепалення вранці, ввечері, щосуботи, в новомісяччя й у свята Господа, нашого Бога, як завжди чинили в Ізраїлі.",
        "4": "Що ж до Храму, який я хочу будувати, то він має бути величним, адже наш Бог є найвеличнішим з-посеред усіх богів!",
        "5": "Хоч кому під силу побудувати Йому Храм, коли небеса й небеса небес не спроможні Його вмістити. Тим більше, хто я такий, щоб міг спорудити Йому Храм?! Хіба лише для того, щоб спалювати перед Ним жертви запашного кадіння.",
        "6": "Тому, будь ласка, пришли до мене мудрого чоловіка, який умів би обробляти золото, срібло, мідь, залізо, багряницю, кармазин й голубий пурпур, та який володіє ремеслом різьблення, Нехай би він співпрацював з моїми митцями, яких підготував мій батько Давид в Юдеї та Єрусалимі.",
        "7": "Пришли мені також з Лівану кедрове, кипарисове та сандалове дерево, адже мені відомо, що твої слуги знаються на зрізуванні дерев Лівану. Мої слуги також працюватимуть разом із твоїми слугами,",
        "8": "щоб заготовити мені багато дерева, оскільки Храм, який я маю намір будувати, повинен бути великим і розкішним.",
        "9": "Тому для твоїх робітників, які зрізуватимуть дерева, я даю на харчування двадцять тисяч корів пшениці, двадцять тисяч корів ячменю, двадцять тисяч батів вина й двадцять тисяч батів олії.",
        "10": "Тирський цар Хірам у листі до Соломона написав: Господь любить Свій народ, раз поставив тебе царем над ним.",
        "11": "Благословенний Господь, Бог Ізраїлю, Котрий створив небо та землю, що дав цареві Давидові мудрого сина, сповненого розуму та кмітливості, і який має намір будувати Храм для Господа, а також царський палац для себе, – писав Хірам.",
        "12": "А тепер я посилаю до тебе мудрого чоловіка, – розумного та кмітливого Хірам-Аві.",
        "13": "Він є сином жінки з племені Дана, а його батько походить з Тира. Він має досвід щодо обробки золота, срібла, міді, й заліза, а також каменю і дерева, кармазина та голубого пурпуру, вісону та багряниці; він також володіє ремеслом будь-якого різьблення, й потрапить виконати будь-який задум, який буде йому доручено, співпрацюючи з твоїми умільцями та з умільцями мого володаря, твого батька Давида.",
        "14": "А щодо пшениці, ячменю, олії та вина, про що говорив мій володар, то можеш усе це послати нам, твоїм слугам.",
        "15": "Що ж до нас, то ми назрізаємо дерев на Лівані, скільки буде тобі потрібно, й доставимо їх до тебе плотами морським шляхом до Яффи, а вже ти спровадиш їх у Єрусалим.",
        "16": "Після цього Соломон порахував усіх мужчин-приходців, котрі мешкали в Ізраїльському краю, згідно з переписом, раніше проведеним його батьком Давидом. Таких виявилось сто п’ятдесят три тисячі шістсот.",
        "17": "З них сімдесят тисяч він призначив наглядачами, вісімдесят тисяч – каменярами в гірських каменоломнях, а три тисячі шістсот – поставив за приставів, котрі здійснювали би нагляд за працею людей."
    },
    "3": {
        "1": "Соломон почав будувати Господній Храм в Єрусалимі на горі Морія, де Господь з’явився його батькові Давидові, – на місці, яке Давид призначив, – на току євусейця Орни.",
        "2": "А розпочав він будівництво в другому місяці четвертого року свого царювання.",
        "3": "А ось розміри фундаменту, за якими Соломон будував Божий Храм: довжина – шістдесят ліктів, за розміром ліктя старої системи, а ширина – двадцять ліктів.",
        "4": "Довжина притвору спереду Храму була за шириною Храму, тобто двадцять ліктів; так само й заввишки він мав двадцять ліктів. Соломон покрив його зсередини чистим золотом.",
        "5": "Великий зал Храму (Святе) Соломон облицював кипарисовими дошками, покрив його стіни чистим золотом, вирізьбивши на них пальми та ланцюжки.",
        "6": "Він прикрасив Храм коштовним камінням і золотом, – справжнім парваїмським золотом.",
        "7": "У тому залі золотом були покриті балки, пороги, стіни і двері; крім того, на стінах були вирізьблені херувими.",
        "8": "Соломон також побудував зал Святого Святих. Його довжина відповідала ширині храмової будівлі, тобто двадцять ліктів; завширшки він мав також двадцять ліктів. Соломон покрив його стіни чистим золотом, на що пішло шістсот талантів.",
        "9": "На кожен золотий цвях пішло п’ятдесят шеклів золота. Верхні кімнати також були покриті золотом.",
        "10": "У Святому Святих Соломон поставив два вирізьблених херувими, яких також покрив золотом.",
        "11": "Обидва крила херувимів були завдовжки двадцять ліктів, одне крило завдовжки п’ять ліктів доторкалося стіни Храму, а друге крило, також п’ять ліктів, доторкалося до крила другого херувима.",
        "12": "Так само одне крило другого херувима завдовжки п’ять ліктів торкалося другої стіни Храму, а друге крило у п’ять ліктів торкалося до крила іншого херувима.",
        "13": "Таким чином у загальному крила обох херувимів були розпростерті на двадцять ліктів. Самі херувими стояли на своїх ногах, з обличчями, повернутими до входу в Храм.",
        "14": "Соломон зробив також завісу з блакитного пурпуру, багряниці, кармазину та вісону, зобразивши на ній херувимів.",
        "15": "Перед Храмом Соломон спорудив дві колони, заввишки тридцять п’ять ліктів; зверху кожної колони була капітель, заввишки п’ять ліктів.",
        "16": "Зверху навколо кожної колони він закріпив ланцюжки, а на ланцюжки причепив сто гранатових яблук.",
        "17": "Ці колони Соломон поставив перед входом у Храм, – одну з правого боку, а другу з лівого. Тій колоні, що була праворуч, він дав ім’я Яхін, а тій, що ліворуч, було ім’я Боаз."
    },
    "4": {
        "1": "Соломон спорудив і мідний жертовник завдовжки двадцять ліктів, завширшки двадцять ліктів і десять ліктів заввишки.",
        "2": "Він литтям виготовив з міді кругле море, діаметром у десять ліктів від одного краю до другого краю і заввишки п’ять ліктів; його окружність довкола становила тридцять ліктів.",
        "3": "Нижче отвору море прикрашали зображення волів – по десять на кожен лікоть. Такі зображення були на всій стінці моря довкола. Воли були розташовані в два ряди й відлиті разом з морем як одне ціле.",
        "4": "Море стояло на дванадцяти волах, – три були обернені головами на північ, три обернені на захід, три звернені на південь, і три – на схід; зверху на них спиралось море, а їхні тулуби під морем були обернені до середини.",
        "5": "Товщина стінок моря була на долоню, а його край, подібний до обідка чаші, виглядав, наче квітка лілеї. Вміщало море три тисячі батів води.",
        "6": "Соломон зробив також десять умивальниць, розмістивши п’ять з правого боку Храму, і п’ять – з лівого, для миття в них жертв, призначених на всепалення. А в морі священики здійснювали ритуальне обмивання.",
        "7": "Він зробив і десять золотих світильників, за встановленим приписом, і поставив їх у Храмі, – п’ять з правого боку, а п’ять – з лівого.",
        "8": "Потім Соломон виготовив десять золотих столів, які також поставив у Храмі, – по п’ять з правого і з лівого боків; зробив також і сто золотих чаш.",
        "9": "Далі влаштував для священиків двір, а також великий двір, з вхідними дверима знадвору; ті двері він покрив міддю.",
        "10": "Море встановив навпроти південно-східного рогу Храму.",
        "11": "Хірам виготовив казани, лопатки та чаші-кропильниці. Отже, Хірам завершив усю працю, яку мав зробити для царя Соломона в Божому Храмі, зокрема:",
        "12": "дві колони, дві округлі капітелі зверху колон, два мідні мережива, що оперізували окружність двох капітелей, зверху колон;",
        "13": "чотириста гранатових яблук для двох мережив, – по два ряди гранатових яблук на кожному мереживі, – що покривало окружність двох капітелей зверху колон.",
        "14": "Зробив він також підставки, і виготовив умивальниці на ті підставки;",
        "15": "одне море, і під ним дванадцять волів;",
        "16": "казани, лопатки і виделки з усім необхідним посудом. Усе це зробив Хірам-Аві цареві Соломону для Господнього Храму з відполірованої міді.",
        "17": "Цар розпорядився, аби все відливали в глинистому ґрунті Йорданської Долини між Суккотом і Цередою.",
        "18": "Соломон виготовив різного посуду ( начиння ) дуже велику кількість, оскільки міді ніхто не важив;",
        "19": "Соломон також зробив увесь посуд та приладдя для Божого Храму, зокрема: золотий жертовник та столи, на яких покладали Виставні хліби;",
        "20": "світильники і до них лампадки зі щирого золота, щоб їх запалювати за приписом перед Святим Святих,",
        "21": "як і квіти, лампи та щипці, – все зі щирого золота;",
        "22": "ножі, чаші-кропильниці, чашечки-попільнички й кадильниці – все зі щирого золота; двері до Храму та внутрішні двері у Святе Святих, а також двері до головного залу Храму ( Святого ) – все з золота."
    },
    "5": {
        "1": "Коли Соломон закінчив усю працю щодо спорудження Храму Господа, то Соломон вніс святі дари свого батька Давида, зокрема: золото, срібло та всі інші речі й посуд; все це він поклав у скарбницю Божого Храму.",
        "2": "Після цього Соломон зібрав Ізраїльських старійшин, усіх глав племен та начальників батьківських родин Ізраїлю в Єрусалим, аби перенести Ковчег Господнього Заповіту з Міста Давида, тобто з Сіону.",
        "3": "Таким чином зібрались у царя всі мужі Ізраїлю відзначити сьомого місяця свято.",
        "4": "Коли прибули всі старійшини Ізраїлю, левіти підняли Ковчег",
        "5": "і понесли Ковчег разом із Наметом Зборів та з усіма святими предметами, що були в Наметі. Все це несли священики та левіти.",
        "6": "А цар Соломон разом з усією громадою Ізраїлю, що зібралась у нього перед Ковчегом, приносили в жертву овець та волів у такій кількості, що не можна було порахувати й записати, – так їх було багато.",
        "7": "Тож священики внесли Ковчег Господнього Заповіту на його місце, у внутрішнє Святилище Храму, у Святе Святих, під крила херувимів.",
        "8": "Херувими простягали свої крила над тим місцем, де, нарешті, стояв Ковчег, – херувими покривали сам Ковчег та його держаки зверху.",
        "9": "Держаки були такі довгі, що кінці держаків Ковчега було видно тим, що стояли спереду в Святому ( відділенні ), проте знадвору їх не було видно. Там вони і до сьогодні.",
        "10": "У середині Ковчега не було нічого, крім двох скрижалів, які туди поклав Мойсей на Хориві, коли Господь укладав Свій Заповіт з Ізраїльтянами після їх виходу з Єгипту.",
        "11": "Так сталося, що коли священики виходили зі Святилища, – адже всі зібрані там священики, незалежно від своєї череди ( зміни ), були освячені, –",
        "12": "коли всі левіти-хористи на чолі з Асафом, Геманом, Єдутуном та їхніми синами й братами, одягнуті в одежі з вісону, стояли зі східного боку від жертовника й співали в супроводі цимбалів, цитрів та арф, сто двадцять священиків, трубили в труби;",
        "13": "коли звуки їхніх труб разом з голосами тих, що співали, зливались в одну злагоджену мелодію хвали та прославлення Господа; і коли в супроводі труб, цимбалів та інших музичних інструментів всі заспівали, прославляючи Господа, бо Він достойний і Його милосердя вічне, – Храм Господній, усе Святилище сповнилось хмарою Його слави!",
        "14": "Тому священики не могли далі стояти і здійснювати служіння через ту хмару, оскільки Господня слава заповнила Божий Храм."
    },
    "6": {
        "1": "Тоді промовив Соломон: Господи, Котрий говорив, що приходитимеш в густій хмарі!",
        "2": "Я збудував для Тебе цей величний Храм, місце, де Ти перебуватимеш повіки! –",
        "3": "цар обернувся, і поблагословив усю громаду Ізраїлю, в той час як усі зібрані Ізраїльтяни стояли, –",
        "4": "а він продовжив: Благословенний Ти, Господи, Боже Ізраїлю, Котрий силою Своєю здійснив те, що раніше промовив Своїми устами до мого батька Давида, запевняючи:",
        "5": "Від того дня, коли Я вивів Мій народ з єгипетського краю, Я не вибирав з-посеред усіх племен Ізраїлю міста, аби в ньому побудувати Храм для перебування Мого Імені. Я не обирав з цією метою жодного мужа, який був володарем над Моїм народом Ізраїлем,",
        "6": "але Я вибрав Єрусалим, аби там перебувало Моє Ім’я, а також Я обрав Давида, щоб він очолив Мій Ізраїльський народ.",
        "7": "Саме у мого батька Давида виникла ідея побудувати Храм для Імені Господа, Бога Ізраїлю.",
        "8": "Але Господь сказав моєму батькові Давидові: Те, що ти вирішив побудувати Храм для Мого Імені, правильно; добре, що в тебе виникла така ідея, –",
        "9": "проте не ти будуватимеш цей Храм, а твій син, котрий народжений від тебе, – він збудує Храм для Мого Імені.",
        "10": "Господь дотримався Свого слова, яке провістив, – адже я зайняв місце свого батька Давида, зійшовши на престол Ізраїлю, як заповів Господь, і я збудував Храм для Імені Господа, Бога Ізраїлю;",
        "11": "я поставив у ньому Ковчег, у якому знаходиться Господній Заповіт, який Він уклав з Ізраїльтянами.",
        "12": "Потім він став перед Господнім жертовником у присутності усієї громади Ізраїлю, і зняв догори свої руки, –",
        "13": "в цей момент Соломон знаходився на мідному підвищенні, яке він зробив, завдовжки п’ять ліктів, завширшки також п’ять ліктів і заввишки півтора лікті, й помістив його посеред двору, – тепер він стояв на ньому на колінах перед усією Ізраїльською громадою з простягнутими до неба руками,",
        "14": "та говорив: Господи, Боже Ізраїлю! Немає рівного Тобі Бога ні на небі, ані на землі, Який дотримувався б Заповіту і милосердя щодо Своїх слуг, котрі усім своїм серцем служать Тобі!",
        "15": "Ти дотримався обіцяного Твоєму слузі, а моєму батькові Давидові; все, що Ти йому сказав Своїми устами, тепер Своїми руками Ти виконав!",
        "16": "Нині ж, Господи, Боже Ізраїлю, здійсни інше, що говорив Твоєму слузі, а моєму батькові Давидові. Зокрема, Ти йому сказав, обіцяючи: Не переведеться в тебе переді Мною той, котрий займатиме Ізраїльський трон, якщо лише твої нащадки пильнуватимуть належної дороги, й будуть ходити в Моєму Законі, як ходив переді Мною ти!",
        "17": "Тепер же, Господи, Боже Ізраїлю, підтверди Свою обітницю, яку Ти дав Своєму слузі Давидові.",
        "18": "Але хіба, насправді, Богові мешкати з людьми на землі? Адже небеса й небеса небес не в стані Тебе вмістити, то що таке цей дім, що я збудував?!",
        "19": "І все ж зверни увагу на молитву Твого слуги та на його благання, Господи, мій Боже! Вислухай благання і зойк душі, з яким Твій слуга звертається до Тебе!",
        "20": "Нехай же Твої очі будуть відкриті на цей Храм вдень і вночі, – на те місце, про яке Ти заповів, що тут буде перебувати Твоє Ім’я, – і нехай будуть вислухані молитви, які Твій слуга заноситиме з цього місця.",
        "21": "Прислухайся, будь ласка, до благань Твого слуги та Твого народу, Ізраїлю, коли вони будуть молитись на цьому місці; тож вислухай з місця Твого перебування в небесах, – вислухай і прости.",
        "22": "Коли хтось згрішить проти свого ближнього, і той вимагатиме у нього присяги, щоб винуватець присягнувся, і він прийде з присягою до Твого жертовника у цьому Храмі,",
        "23": "то Ти вислухай з небес ту присягу і здійсни правосуддя щодо Твоїх слуг: осуди винуватого, обернувши його вчинок на його ж голову, та виправдай невинного, віддаючи йому відповідно з його правотою.",
        "24": "Якщо ж Твій Ізраїльський народ буде переможений ворогом, через те що згрішить проти Тебе, але потім навернеться і віддасть славу Твоєму Імені і вони молитимуться та благатимуть Тебе в цьому Храмі,",
        "25": "то Ти вислухай з небес і прости гріх Твого народу, Ізраїлю, й поверни їх у край, який Ти дав їм та їхнім прабатькам.",
        "26": "Коли замкнеться небо, й не буде дощу, через те що згрішили перед Тобою, але потім молитимуться на цьому місці, віддаючи шану Твоєму Імені, висловлюючи каяття в своїх гріхах, оскільки Ти їх упокорив,",
        "27": "то Ти вислухай з небес і прости гріх як Твоїх слуг, так і Твого Ізраїльського народу, адже Ти навчаєш їх триматись доброї дороги, якою мають ходити, – тому пошли дощ на Твою землю, яку Ти дав Своєму народові в спадщину.",
        "28": "Якщо настане в країні голод, чи моровиця; якщо вдарить засуха та іржа, налетить сарана чи гусінь; коли їхні вороги гнобитимуть їх в якомусь з міст країни, або прийде якесь лихо, чи трапиться небезпечна епідемія хвороби,",
        "29": "то всяку молитву, і кожне благання будь-якої людини чи усього Твого Ізраїльського народу, – хто лише відчує власний біль і страждання й простягне свої руки до цього Храму, –",
        "30": "то Ти вислухай з небес, – з місця Твого перебування, – помилуй і віддай кожній людині за її вчинками; адже Ти знаєш серце кожного, – оскільки Ти єдиний знаєш серця всіх людських дітей,",
        "31": "аби вони боялися Тебе і ходили Твоїми дорогами протягом усього часу, поки вони житимуть на землі, яку Ти дав нашим прабатькам.",
        "32": "Так само й усі приходці, котрі походять не з твого народу, Ізраїлю, а прибудуть з далекої країни заради Твого великого Імені та під Твою потужну руку і Твоє простягнуте рамено, – якщо вони прийдуть і будуть молитися у цьому Храмі,",
        "33": "то Ти вислухай з небес, – з місця Твого перебування, – зроби усе, про що просив би Тебе чужинець, аби усі народи землі пізнали Твоє Ім’я і шанобливо ставились до Тебе, як і Твій Ізраїльський народ, та зрозуміли, що Твоє Ім’я проголошується в цьому Храмі, який я збудував.",
        "34": "Коли Твій народ вирушить на війну проти своїх ворогів шляхом, яким Ти посилатимеш їх, і молитимуться до Тебе, повернувшись у напрямку цього міста, яке Ти обрав, і Храму, який я збудував для Твого Імені,",
        "35": "то Ти почуй на небесах їхнє благання та їхню молитву, і вчини їм за Своєю справедливістю.",
        "36": "І, якби люди згрішили перед Тобою, – оскільки немає людини, яка не грішила б, – і Ти запалаєш гнівом на них та віддаси їх у руки ворога, так що їх заберуть у полон, й запровадять їх як невільників у далеку чи близьку країну;",
        "37": "але там, в чужім краю, де їх триматимуть у неволі, вони від щирого серця навернуться і почнуть благати Тебе в краю свого поневолення, говорячи: Ми згрішили й завинили перед Тобою, діяли беззаконно!",
        "38": "І якщо навернуться до Тебе всім своїм серцем і всією своєю душею в краю їхнього полону, куди були поневолені; коли молитимуться, повернувшись у напрямку свого краю, який Ти дав їхнім батькам, а також міста, яке Ти обрав, та Храму, який я побудував для Твого Імені, –",
        "39": "то Ти почуй з небес, – з місця Твого перебування, – їхню молитву та їхнє благання, і вчини їм за Своєю справедливістю; помилуй Свій народ, який згрішив проти Тебе.",
        "40": "Відтепер, мій Боже, нехай очі Твої будуть відкриті, а Твої вуха нехай будуть уважні до всіх молитов на цьому місці.",
        "41": "Отже, Господи Боже, встань і прийди на місце Свого спочинку, – Ти й Ковчег Твоєї Могутності! Твої священики, Господи Боже, нехай зодягнуться в спасіння, а твої вірні хай радіють у добробуті!",
        "42": "Господи Боже, не відвертайся і від Свого помазаника, пам’ятаючи Своє милосердя до Свого слуги Давида!"
    },
    "7": {
        "1": "Щойно Соломон закінчив молитву, як з небес зійшов вогонь і поглинув всепалення та інші жертви, після чого Храм сповнився Господньою славою.",
        "2": "І не могли вже священики ввійти в Господній Храм, оскільки Господній Храм наповнювала Господня слава.",
        "3": "Побачивши, як сходив з неба вогонь, а також Господню славу над Храмом, Ізраїльтяни попадали долілиць на кам’яну долівку й поклонились, прославляючи Господа: Він дуже добрий, і Його милосердя вічне!",
        "4": "Після цього цар з усім народом приносили перед Господом жертви.",
        "5": "Тоді цар Соломон приніс у жертву двадцять дві тисячі волів і сто двадцять тисяч овець. Так цар з усім народом здійснили посвячення Божого Храму.",
        "6": "Священики в той час перебували на своїх місцях, виконуючи належне до них служіння. Так само й левіти з інструментами для супроводу Господнього співу, які виготовив цар Давид, щоб вони, граючи своїми руками, прославляли Господа піснею Давида: Господнє милосердя вічне. Стоячи перед ними, священики трубили в труби. Слухаючи, всі Ізраїльтяни стояли.",
        "7": "Потім Соломон освятив середину двору, що перед Господнім Храмом, бо там він приніс всепалення і жир мирних жертв, адже мідний жертовник, який спорудив Соломон, не міг умістити всіх усепалень, хлібних жертв і жиру принесених тварин.",
        "8": "У той час Соломон влаштував разом з усіма Ізраїльтянами, яких зібралось багато з усього краю, – від входу в Хамат і аж до Єгипетського Потоку, – урочисте свято протягом семи днів.",
        "9": "А восьмого дня відбулось урочисте зібрання. Адже посвячення жертовника відбувалось сім днів, – тобто сім днів тривало свято.",
        "10": "На двадцять третій день сьомого місяця він відпустив народ до своїх поселень. Усі були веселі, й від щирого серця раділи тим, як багато добра Господь учинив Давидові, Соломонові та Своєму народові, Ізраїлю.",
        "11": "Отже, коли Соломон закінчив будівництво Господнього Храму й царського палацу; коли в усьому, що Соломон бажав зробити для Господнього Храму та свого палацу, йому щастило,",
        "12": "Господь з’явився Соломонові вночі й промовив до нього: Я вислухав твою молитву, і Я, дійсно, обрав Собі цей Храм як місце жертвоприношень.",
        "13": "Тому, якщо Я замкну небо, так що не буде дощу, або, коли скажу сарані, щоб спустошила край; якщо Я пошлю моровицю на Мій народ, –",
        "14": "але якщо Мій народ, який носить Моє Ім’я, впокориться й почне молитися, шукаючи спілкування зі Мною; якщо відвернеться від своєї дороги зла, то Я почую в небесах, прощу їхні гріхи, й оздоровлю їхню землю.",
        "15": "Відтепер Мої очі будуть відкриті, а Мої вуха уважні до всіх молитов з цього місця.",
        "16": "Отже, Я обрав і освятив цей Храм, щоб Моє Ім’я перебувало там навіки, як і Мої очі, та Моє серце пробуватимуть там по всі дні.",
        "17": "Так само й ти, якщо житимеш переді Мною, як жив твій батько Давид, й діятимеш у відповідності з усім, що Я тобі заповів, дотримуючись Моїх Заповідей і Моїх постанов,",
        "18": "то Я зміцню твій царський престол, як Я і заповів твоєму батькові Давидові, говорячи: Не забракне в тебе нащадка чоловічої статі, щоб владарювати в Ізраїлі!",
        "19": "Але якщо ви відступите й відкинете Мої постанови і Мої Заповіді, які Я вам дав; відступите й почнете служити іншим богам, поклоняючись їм,",
        "20": "то Я викореню вас із Моєї землі, яку Я вам дав, а цей Храм, який Я освятив для Свого Імені, Я геть відкину від Себе, і зроблю його приказкою й посміховиськом між усіма народами.",
        "21": "Кожен, хто проходитиме повз нього, – нині такого величного Храму, – жахнеться й промовить: І за що Господь таке учинив з цим краєм та з цим Храмом?!",
        "22": "Відповідь буде однозначною: За те, що вони залишили Господа, Бога своїх батьків, Котрий вивів їх із єгипетського краю, а приєднались до інших богів, поклонялися їм і служили їм. Саме тому Господь спровадив на них усе це лихо."
    },
    "8": {
        "1": "Минуло двадцять років, упродовж яких Соломон будував Господній Храм і власний палац,",
        "2": "а також відбудовував міста, які передав Соломонові Хірам. Відбудувавши їх, Соломон поселив там Ізраїльтян.",
        "3": "Після того сталося так, що Соломон виступив проти Хамат-Цови, й завоював її.",
        "4": "Він також відбудував Тадмор у пустелі та всі міста із зерносховищами, що побудовані в Хаматі.",
        "5": "Соломон розбудував і Верхній Бет-Хорон та Нижній Бет-Хорон, перетворивши їх на міста-фортеці з брамами та засувами,",
        "6": "а також Баалат, й усі інші міста із зерносховищами, які належали Соломонові; всі міста для колісниць і міста для кінноти. Все, що лише Соломон бажав побудувати в Єрусалимі, в Лівані та в усьому краю свого владарювання, він здійснив.",
        "7": "Всі мешканці краю, котрі не походили від Ізраїльтян, а саме: хеттейці, аморейці, періззейці, гіввійці та євусейці, –",
        "8": "нащадки людей, котрі залишилися в країні та яких Ізраїльтяни не знищили під час завоювання Ханаану, то всіх їх Соломон призначив виконувати підневільну працю аж до сьогодні.",
        "9": "Проте жодного Ізраїльтянина Соломон не залучив до підневільної ( примусової ) праці, а вони були, переважно військовими людьми та його особистими охоронцями, і начальниками над його колісницями, а також його кіннотниками.",
        "10": "Деякі Ізраїльтяни були найвищими урядниками, яких мав цар Соломон у кількості двісті п’ятдесят чоловік, котрі правили народом…",
        "11": "Соломон переселив дочку фараона з Міста Давида в палац, який він для неї збудував, розмірковуючи так: Моя дружина не повинна мешкати в палаці царя Ізраїлю, Давида, адже він святий, оскільки туди вносився Господній Ковчег.",
        "12": "З того часу Соломон почав приносити для Господа всепалення на Господньому жертовнику, який він спорудив перед притвором Храму,",
        "13": "як належало робити кожного дня, згідно із заповідями Мойсея, а також щосуботи, в новомісяччя і на три щорічні свята: на Свято Опрісноків, на Свято Тижнів ( Седмиць ) і на Свято Наметів ( Кучок ).",
        "14": "Дотримуючись приписів свого батька Давида, Соломон встановив порядок почергового служіння священиків, а також почерговість ( зміни ) служіння левітів, аби вони за своїм призначенням співали гімни хвали та прислуговували священикам, як приписувалось на кожен день. Він поставив і вартових біля дверей та брам, згідно з їхньою почерговістю, як заповів Божий чоловік Давид.",
        "15": "Наказ царя щодо священиків й левітів, а також стосовно інших справ і, зокрема, відповідальних за скарбницю, вони не порушували.",
        "16": "Так само ретельно виконувались усі праці щодо Господнього Храму, починаючи з закладення підвалин і до його закінчення. Отже, вся праця щодо будівництва Господнього Храму цілковито була завершена.",
        "17": "Якось Соломон вирушив до Еціон-Ґевера й до Елату, що на узбережжі Червоного моря в Едомському краю.",
        "18": "А Хірам прислав йому через своїх слуг кораблі разом із людьми, обізнаними з морем; вони вирушили разом із слугами Соломона до Офіру, звідки взяли чотириста п’ятдесят талантів золота, яке привезли цареві Соломону."
    },
    "9": {
        "1": "Коли цариця Савська (Шеви) почула про славу Соломона, то вирушила в Єрусалим з дуже великим супроводом на верблюдах, нав’ючених пахощами і дуже великою кількістю золота й коштовного каміння, аби випробувати Соломона загадковими питаннями. Прибувши до Соломона, вона розмовляла з ним про все, що було в неї на серці.",
        "2": "Соломон же відповів на всі її питання, і не було жодної речі, на що Соломон не міг би їй відповісти.",
        "3": "Як же Савська цариця усвідомила мудрість Соломона й оглянула палац, який він збудував,",
        "4": "та які страви на його столі, як розміщуються його придворні та манери тих, що обслуговують стіл, а також як вони та його виночерпії одягнуті, і особливо, які жертви всепалення, він приносить у Господній Храм, – то в неї перехопило дихання, і",
        "5": "вона сказала царю: Правдою було все, що мені казали і що чула в своїй країні про твою діяльність та про твою мудрість,",
        "6": "але я не повірила тим словам, аж доки не прийшла, й власними очима не побачила. Проте мені не розповіли й половини, адже ти перевершуєш мудрістю і добробутом усе, що я чула!",
        "7": "Щасливі твої люди, щасливі всі твої слуги, котрі постійно перебувають поруч із тобою, і котрі можуть постійно слухати твою мудрість!",
        "8": "Нехай буде благословенний Господь, твій Бог, Який уподобав тебе, щоб посадити тебе на троні Ізраїлю, оскільки Господь, твій Бог полюбив Ізраїль навіки, й настановив тебе царем над ними, аби чинити правосуддя та справедливість!",
        "9": "Вона подарувала цареві сто двадцять талантів золота й дуже багато пахощів та коштовного каміння. Більше ніколи не надходило так багато пахощів, як ті, що подарувала цариця Савська цареві Соломону.",
        "10": "Так само й слуги Хірама разом із слугами Соломона постачали золото з Офіру, привозили також і алґумове дерево та коштовне каміння.",
        "11": "Цар поробив з алґумового дерева поруччя на сходах у Господньому Храмі та в царському палаці, а також арфи та цитри для співаків. Чогось подібного перед тим не бачили в Юдейському краю.",
        "12": "Цар Соломон дав цариці Савській усе, чого вона побажала й що просила, – значно більше ніж те, що вона привезла цареві. Після того разом зі своїм супроводом вона вирушила в свою країну…",
        "13": "Кількість золота, яке щорічно надходило Соломонові, становила шістсот шістдесят шість талантів,",
        "14": "не враховуючи прибутків від подорожуючих торговців і купців, від усіх царів з Аравії та намісників провінцій краю, які також привозили Соломонові золото та срібло.",
        "15": "Цар Соломон виготовив двісті щитів з кованого золота. На один щит витрачалось шістсот шеклів золота.",
        "16": "Крім того, було виготовлено триста малих щитів з кованого золота. На один такий щит витрачалось по триста шеклів золота. Цар помістив їх у Домі Ліванського Лісу ( Кедровому Палаці ).",
        "17": "Потім цар спорудив зі слонової кості великий трон й покрив його щирим золотом.",
        "18": "На трон вели шість сходинок і золотий підніжок, прикріплений до престолу; а з обох сторін сидіння були поруччя, по боках яких стояли леви.",
        "19": "Дванадцять левів, – по два на краях кожної з шести сходинок, – стояли з одного та з другого боків. Чогось подібного не було зроблено в жодному з царств на землі.",
        "20": "Весь посуд, з якого пив цар Соломон, був золотим. Так само і всі речі Дому Ліванського Лісу були зі щирого золота. Нічого не було зі срібла, адже в часи Соломона срібло не цінувалось.",
        "21": "Оскільки цар володів кораблями, які морем, разом з кораблями Хірама досягали Таршішу, то раз на три роки прибували до царя кораблі з Таршішу, й доставляли золото та срібло, слонові бивні, мавп і пав.",
        "22": "Отже, цар Соломон багатством і мудрістю перевершував усіх царів землі.",
        "23": "Тому всі царі світу прагнули побачити Соломона, щоб послухати його мудрість, яку Бог вклав йому в серце.",
        "24": "І кожен з них приносив свій дар: срібний посуд та золотий посуд, пишні шати, зброю, пахощі, коней і мулів. Так було із року в рік.",
        "25": "У Соломона було чотири тисячі стаєнь для коней і колісниць та дванадцять тисяч кіннотників, які він розмістив у містах, призначених для колісниць; частина з них була при цареві в Єрусалимі.",
        "26": "Соломону були підвладні всі царі від Великої Ріки ( Євфрату ) й аж до филистимського краю і далі до кордонів з Єгиптом.",
        "27": "Цар посприяв тому, що срібло в Єрусалимі було за ціною звичайного каміння, а кедрового дерева було так багато, як сикоморів, яких безліч росте на рівнинах.",
        "28": "Коней Соломонові доставляли з Єгипту та з усіх інших країн.",
        "29": "Усі інші оповіді про Соломона – від перших й до останніх – записані в Літописах Пророка Натана, а також у Пророцтві Шілонійця Ахії, та у Видіннях Провидця Іддо про Єровоама, Неватового сина.",
        "30": "Соломон владарював у Єрусалимі над усім Ізраїлем сорок років.",
        "31": "І спочив Соломон зі своїми батьками, й був похований у Місті свого батька Давида. Замість нього зійшов на престол його син Ровоам."
    },
    "10": {
        "1": "Ровоам подався в Сихем, оскільки, за традицією, в Сихемі зібрався весь Ізраїль, аби проголосити його царем.",
        "2": "Так сталося, що про це дізнався Єровоам, син Невата. Він був у Єгипті з того часу, як утік туди від царя Соломона. Отже, Єровоам повернувся з Єгипту.",
        "3": "Тому послали за Єровоамом і покликали його, після чого Єровоам разом з усім Ізраїлем звернулись до Ровоама з такими словами:",
        "4": "Твій батько поклав на нас тяжке ярмо, а тепер ти полегши тяжку службу, встановлену твоїм батьком, – оте його тяжке ярмо, яке він на нас наклав, – і ми будемо тобі служити.",
        "5": "А він їм відповів: Розійдіться на три дні, після чого повернетесь до мене знову! І люди розійшлися.",
        "6": "Тоді цар Ровоам порадився зі старійшинами, котрі ще урядували за його батька Соломона, коли той був живим, запитуючи: Як, на ваш розсуд, слід відповісти цьому народові?",
        "7": "Вони висловили йому таку пораду: Якщо ти сьогодні виявиш порозуміння до цього народу, будеш доброзичливим до них і говоритимеш до них лагідними словами, то вони служитимуть тобі протягом усього твого життя.",
        "8": "Але він знехтував порадою старійшин, яку вони йому давали, та почав радитись з молодими, – своїми ровесниками, що з ним виросли, й тепер з ним урядували.",
        "9": "Він запитав їх: А що би ви порадили відповісти цьому народові, який звернувся до мене з проханням полегшити ярмо, яке мій батько поклав на них?",
        "10": "А молоді люди, котрі виросли з ним, порадили йому, сказавши: Цьому народові, який висловив до тебе прохання полегшити ярмо, яке твій батько поклав на них, дай таку відповідь: Мій мізинець грубший за стегно мого батька!",
        "11": "Тож, якщо мій батько поклав на вас тяжке ярмо, то я ще додам до вашого ярма! Якщо мій батько карав вас бичами, то я каратиму вас скорпіонами!",
        "12": "Через три дні, коли Єровоам з усім народом знову прийшли до Ровоама, як цар і сказав їм, мовляв: Прийдіть до мене на третій день,",
        "13": "то цар розмовляв з ними дуже суворо, адже цар Ровоам відкинув пораду старійшин,",
        "14": "а відповів так, як порадили молоді люди, говорячи: Мій батько поклав на вас тяжке ярмо, а я ще додам до вашого ярма! Якщо мій батько карав вас бичами, то я вас каратиму скорпіонами!",
        "15": "Таким чином цар не послухався народу, що й було передбачено Богом; отже, слово Господа, яке Він провістив через шілонійця Ахію до Єровоама, Неватового сина, збулося.",
        "16": "Коли ж увесь Ізраїль зрозумів, що цар на них не зважає, то народ, відповідаючи цареві, проголосив: Що в нас спільного з Давидом?! Немає в нас спадщини із сином Єссея! Ізраїлю, повертайся до своїх наметів! А ти, Давиде, сам турбуйся за власний дім! Тож Ізраїльтяни розійшлися по своїх поселеннях.",
        "17": "Ровоам же почав владарювати над тими Ізраїльтянами, котрі мешкали в містах Юдеї.",
        "18": "Коли цар Ровоам послав до інших Ізраїльтян податківця Гадорама, який відповідав за примусові роботи, то вони закидали його камінням до смерті. Сам цар Ровоам ледве встиг ускочити на колісницю, і втік у Єрусалим.",
        "19": "Відтоді Ізраїль остаточно відпав від Давидового роду аж до сьогодні."
    },
    "11": {
        "1": "Прибувши в Єрусалим, Ровоам з усього Юдиного та Веніямінового поколінь зібрав сто вісімдесят тисяч добірних воїнів, котрі були здатні воювати, аби виступити проти Ізраїлю, щоб таким чином повернути царство Ровоамові.",
        "2": "Але до Божого чоловіка Шемаї було Господнє слово такого змісту:",
        "3": "Скажи синові Соломона, Ровоаму, Юдейському цареві та всім Ізраїльтянам із поколінь Юди і Веніяміна слова,",
        "4": "сказані Господом: Не вирушайте, щоб воювати зі своїми братами! Нехай кожен повертається до свого дому, адже все, що сталося, походить від Мене! І вони послухались Господнього слова, повернулися і не пішли війною проти Єровоама.",
        "5": "Ровоам замешкав у Єрусалимі, а в Юдейських містах зі стінами він будував фортеці.",
        "6": "Зокрема, він укріпив Вифлеєм, Етам і Текою;",
        "7": "Бет-Цур, Сохо і Адуллам;",
        "8": "Ґат, Марешу і Зіф;",
        "9": "Адораїм, Лахіш та Азеку;",
        "10": "Цору, Аялон і Хеврон. Усі ці міста племен Юди та Веніяміна він зробив твердинями.",
        "11": "Перетворивши їх на фортеці, Ровоам призначив у них начальників, побудував в них склади для харчів, олії та вина.",
        "12": "Крім того, забезпечив кожне місто великими щитами та списами, зробивши їх неприступними. Отже, нащадки поколінь Юди та Веніяміна залишились з Ровоамом.",
        "13": "Що ж до священиків та левітів, то всі ті, що мешкали поміж Ізраїлем, залишивши свої поселення, подались до Ровоама.",
        "14": "Левіти, залишаючи пасовиська для худоби та свої наділи спадщини, пішли в Юдею та в Єрусалим, тому що Єровоам та його сини відсторонили їх від святих обов’язків у служінні Господу,",
        "15": "оскільки цар призначив власних священиків ( жерців ) на узвишшях до ідолів та тельців, яких він понароблював.",
        "16": "Услід за левітами, в Єрусалим пішло чимало простих людей з різних Ізраїльських племен, котрі всім своїм серцем прагнули спілкування з Господом, Богом Ізраїлю, аби приносити жертви Господу, Богові своїх батьків.",
        "17": "Вони зміцнили Юдейське царство, три роки підтримували Ровоама, Соломонового сина, адже три перші роки він наслідував Давида та Соломона.",
        "18": "Ровоам одружився на Махалат, – дочці Давидового сина Єрімота й Авіхаїл, дочки Еліява, сина Єссея,",
        "19": "Вона народила йому синів: Єуша, Шемарію й Загама.",
        "20": "Після неї він взяв Мааху, дочку Авесалома, яка народила йому Авію, Аттая, Зізу та Шеломіта.",
        "21": "Ровоам же покохав Мааху, дочку Авесалома, більше, ніж інших своїх дружин та своїх наложниць, – а мав він вісімнадцять жінок і шістдесят наложниць, – тому він був батьком двадцяти восьми синів та шестидесяти дочок.",
        "22": "Ровоам призначив Авію, сина Маахи, першим принцом серед своїх братів, оскільки планував зробити його царем, спадкоємцем престола.",
        "23": "Ровоам чинив мудро, призначивши своїх синів по всіх округах Юди та Веніяміна, а також в усі міста-твердині, забезпечивши їх продовольством, і підшукав для них чимало жінок."
    },
    "12": {
        "1": "Так сталося, що коли зміцніло царство Ровоама, й він відчув себе потужним, то він знехтував Господнім Законом. У результаті весь Ізраїль пішов услід за ним.",
        "2": "Оскільки ж вони віроломно відступили від Господа, то в п’ятому році царювання Ровоама проти Єрусалима виступив єгипетський цар Шішак,",
        "3": "з військом, яке налічувало тисячу двісті колісниць та шістдесят тисяч кіннотників, а також безліч озброєних людей, що прийшли з ним із Єгипту: лівійців, суккійців та кушійців.",
        "4": "Захопивши укріплені міста, які належали Юдеям, вони підступили до Єрусалима.",
        "5": "Тоді пророк Шемая прийшов до Ровоама та Юдейських можновладців, котрі рятуючись від Шішака, зібрались у Єрусалимі, і передав їм слова, які сказав Господь: Ви залишили Мене, тому і Я залишу вас, віддавши в руки Шішака!",
        "6": "Тож можновладці Ізраїлю, як і сам цар, упокорились і сказали: Господь справедливий!",
        "7": "Коли Господь побачив їхнє щире впокорення, то знову було Господнє слово до Шемаї такого змісту: Оскільки вони впокорились, Я не знищу їх, але незабаром Я дам їм порятунок; Мій гнів не зіллється на Єрусалим через вторгнення Шішака.",
        "8": "Проте вони стануть підданими Шішака, аби зрозуміли, що значить служити Мені, й служити земним царствам.",
        "9": "Отже, єгипетський цар Шішак вторгся в Єрусалим, і забрав скарби Господнього Храму, а також скарби царського палацу, – загарбав усе, навіть золоті щити, які виготовив Соломон.",
        "10": "Тому замість них цар Ровоам виготовив мідні щити. Він передав їх під охорону начальників варти, що охороняли брами царського палацу.",
        "11": "Щоразу, коли цар йшов до Господнього Храму, то його охоронці брали ті щити, після чого повертали їх знову в будинок варти палацу.",
        "12": "Коли ж Ровоам цілковито упокорився, то Господній гнів відвернувся від нього, так що він не був остаточно знищений, адже і в Юдеї було щось хороше.",
        "13": "З часом цар Ровоам закріпився в Єрусалимі й владарював далі. Ровоам мав сорок один рік, коли зійшов на царський престол, і сімнадцять років владарював у Єрусалимі, – у місті, яке Господь обрав з усіх племен Ізраїлю, аби там перебувало Його Ім’я. А ім’я його матері – аммонійка Наама.",
        "14": "Ровоам чинив багато зла через те, що не скеровував свого серця, щоб постійно шукати Господа.",
        "15": "Всі інші діяння Ровоама, від перших й до останніх, описані у Спогадах Пророка Шемаї та в Літописі Ясновидця Іддо. Протягом усього часу між Ровоамом та Єровоамом точилась війна.",
        "16": "Ровоам спочив зі своїми батьками й був похований у Місті Давида. Після нього зійшов на престол його син Авія."
    },
    "13": {
        "1": "У вісімнадцятому році Ізраїльського царя Єровоама став царем у Юдеї Авія.",
        "2": "Він три роки владарював у Єрусалимі. Ім’я його матері – Міхая ( Мааха ). Вона була дочкою Уріїла з Гіви. Між Авією та Єровоамом також точилася війна.",
        "3": "Розпочав війну Авія, з військом у кількості чотириста тисяч хоробрих, добірних воїнів. Проте і Єровоам був готовий до війни з ним, а його армія налічувала так само вісімсот тисяч добірних, хоробрих воїнів.",
        "4": "Піднявшись на одну з гір Єфремового нагір’я, Цемараїм, Авія заволав: Слухайте мене, Єровоаме, і всі Ізраїльтяни!",
        "5": "Хіба ви забули, що Господь, Бог Ізраїлю, дав царське владарювання над Ізраїлем навіки Давидові та його нащадкам, згідно з постійно діючим Заповітом, закріпленим сіллю?",
        "6": "Тимчасом як Єровоам, Неватів син, слуга Давидового сина Соломона, збунтувався, повставши проти свого володаря,",
        "7": "навколо нього зібралися негідні люди й нікчемні сини, які здобули перевагу над Ровоамом, сином Соломона. А Ровоам був ще молодим та слабодухим, і не мав рішучості виступити проти них.",
        "8": "Тепер же ви вважаєте, що зможете протистояти Господньому царству, відданому в руки нащадків Давида, оскільки ви дуже численні, й маєте з собою золотих тельців, які вам виготовив Єровоам за богів?!",
        "9": "Хіба не ви повиганяли Господніх священиків, нащадків Аарона, а також левітів, настановивши собі священиків, як зробили народи інших країв, де достатньо будь-кому прийти з тельцем і сімома баранами, і він зможе стати священиком богів, яких, фактично, не існує.",
        "10": "У нас же Господь є нашим Богом, Якого ми не залишали, а нашими священиками, які звершують служіння Господа, є нащадки Аарона. Левіти також виконують належне до них служіння!",
        "11": "Вони приносять щоранку й щовечора для Господа жертви всепалення та звершують кадіння з пахучої суміші, й покладають Виставні хліби на столі зі щирого золота; вони дбають про золотий свічник з його лампадками, запалюючи їх щовечора. Адже ми дотримуємось постанов Господа, нашого Бога, Якого ви залишили.",
        "12": "Отже, нас провадить Бог та Його священики з голосними трубами, що закликають до бою з вами. О, нащадки Ізраїля, невже ви будете воювати з Господом, Богом ваших батьків? Адже вам у цій справі не пощастить!",
        "13": "Тим часом Єровоам організував засідку, яка зайшла з тилу Юдейського війська, – так сталось, що сам Єровоам стояв перед Юдеями, а позаду Юдеїв вже був загін Єровоама у засідці.",
        "14": "Коли ж, озирнувшись, Юдеї побачили, що їм треба буде воювати спереду і ззаду, то вони почали волати до Господа. І от священики засурмили в труби,",
        "15": "і Юдеї видали бойовий клич. Проте, щойно Юдейське військо, почувши цей клич, піднялось, сталося так, що Бог уразив Єровоама й усіх Ізраїльтян на очах Авії та всіх Юдеїв.",
        "16": "Ізраїльтяни побігли перед Юдеями, – адже Бог віддав Ізраїльтян у їхні руки.",
        "17": "Тоді Авія зі своїм військом завдали їм нищівної поразки, – під час битви полягло п’ятсот тисяч добірних воїнів Ізраїльтян…",
        "18": "Отже, на той час Ізраїльтяни були впокорені, а Юдеї зміцнились, оскільки вони покладались на Господа, Бога своїх батьків.",
        "19": "Переслідуючи Єровоама, Авія захопив кілька його міст, зокрема: Бетель з його околицями, Єшану з її околицями та Ефрон і його околиці.",
        "20": "За час владарювання Авії Єровоам вже не міг досягти попередньої могутності. До того ж Господь його уразив, і він помер.",
        "21": "Що ж до Авії, то він ставав все потужнішим. У нього було чотирнадцять дружин, від яких у нього народилось двадцять два сина та шістнадцять дочок.",
        "22": "Решта оповідей про Авію, та про всю його діяльність і його висловлювання описані в Книзі Пророка Іддо.",
        "23": "Тож Авія спочив зі своїми батьками, і його поховали в Місті Давида, а замість нього зійшов на престол його син Аса. Під час його владарювання в країні наступив спокій, який тривав десять років."
    },
    "14": {
        "1": "Аса чинив те, що було до вподоби Господу, його Богові.",
        "2": "Він зруйнував капища та жертовники чужинців й узвишшя, порозбивав священні стовпи і повирубував священні гаї ( Ашери ).",
        "3": "Аса закликав Юдеїв шукати єднання з Господом, Богом їхніх батьків, дотримуючись Закону і Заповідей.",
        "4": "З усіх Юдейських міст він прибрав узвишшя з капищами та ідолами. Припинились у країні війни, й настав спокій.",
        "5": "Протягом мирного часу по всій Юдеї він будував міста з твердинями. Ніхто в той час з ним не наважився воювати, адже Господь дав йому спокій.",
        "6": "Він говорив Юдеям: Давайте відбудовувати міста зі стінами й баштами, з брамами та засувами, поки вся земля ще наша. Адже ми покладаємось на Господа, нашого Бога. Ми надіялись на Нього, і Він дав нам спокій з усіх сторін. Тому вони будували, і їм щастило.",
        "7": "Було в Аси й військо. З племені Юди налічувалось триста тисяч воїнів, озброєних великими щитами і списами, а з племені Веніяміна – двісті вісімдесят тисяч озброєних малими щитами та луками, – всі вони були хоробрими воїнами.",
        "8": "Якось виступив проти них кушієць ( ефіоп ) Зерах з військом, яке налічувало один мільйон воїнів і триста військових колісниць. Коли він дійшов до Мареші,",
        "9": "назустріч йому виступив Аса. Військо Аси вишикувалось до бою в долині Цефат неподалік Мареші.",
        "10": "Тоді Аса почав волати до Господа, свого Бога, говорячи: Господи! Ніхто, крім Тебе, не зможе допомогти в боротьбі між сильним і безсилим. Допоможи нам, Господи, Боже наш, бо ми на Тебе покладаємось, адже саме в Твоє Ім’я ми виступили проти цієї безлічі війська! Господи, Боже наш, нехай смертна людина не здолає Тебе!",
        "11": "І Господь вразив кушійців перед очима Аси та всіх Юдеїв, так що кушійці ( ефіопляни ) почали втікати.",
        "12": "Але Аса зі своїм військом кинулися їх переслідувати аж до Герару. Тоді кушійців полягло так багато, що жодного не залишилось живим, – усі були знищені Господом і Його військом. Юдеї там захопили дуже велику здобич.",
        "13": "Вони зруйнували всі міста довкола Герару, адже Господь навів на них розгубленість і страх. Усі ті міста були пограбовані юдеями, які винесли звідти багато здобичі.",
        "14": "Юдеї також спустошили намети пастухів, захопивши велику кількість овець і верблюдів, після чого повернулись у Єрусалим."
    },
    "15": {
        "1": "У той час на Азарію, сина Одеда зійшов Господній Дух,",
        "2": "і він вийшов назустріч Асі й сказав йому: Слухайте мене, – ти, Асо, а також ви, нащадки Юди та Веніяміна! Господь з вами, поки ви перебуваєте з Ним, і якщо шукатимете Його, Він вам відкриватиметься, але, якщо відкинете Його, то і Він залишить вас!",
        "3": "Довгий час Ізраїль жив без істинного Бога, без священиків-наставників і без Закону.",
        "4": "Проте, коли він у своїй скруті навертався до Господа, Бога Ізраїлю, і почав шукати спілкування з Ним, Він їм відкривався.",
        "5": "То був час, коли не мав спокою ні той, хто виходить, ні той, хто входить, адже велика розгубленість охопила всіх мешканців світу.",
        "6": "Один народ воював з іншим народом, і місто виступало проти іншого міста, оскільки Бог допускав на них різні нещастя.",
        "7": "Але ви будьте мужні і нехай не опускаються ваші руки, тому що ваша праця буде винагороджена!",
        "8": "Коли Аса почув ті слова провіщення Азарії, сина Одеда, то він відчув приплив нових моральних сил і знищив усіх огидних ідолів та бовванів з усього Юдейського краю та поселень нащадків Веніяміна, а також з усіх міст, які він захопив на Єфремовому нагір’ї. Він оновив Господній жертовник, який стояв перед Господнім притвором Храму.",
        "9": "Потім зібрав усіх Юдеїв, веніямінців, а також тих, котрі прибули й оселились з племен Єфрема, Манассії і Симеона, – адже до нього прилучилась велика кількість Ізраїльтян, побачивши, що Господь, його Бог, є з ним, –",
        "10": "всі вони зібралися в Єрусалим третього місяця п’ятнадцятого року царювання Аси.",
        "11": "У той день вони принесли жертви для Господа зі здобичі, яку припровадили: сімсот тельців і сім тисяч овець.",
        "12": "Вони відновили Заповіт, присягнувшись у вірності Господу, Богові своїх батьків, й пообіцяли від усього свого серця і всієї своєї душі,",
        "13": "що кожен, – від дитини й до людей похилого віку, чоловік це, чи жінка, – хто лише не поважатиме Господа, Бога Ізраїлю, має померти.",
        "14": "Вони, голосно вигукуючи, заприсяглися у цьому Господу під радісні звуки труб і сурем.",
        "15": "Всі Юдеї особливо були задоволені такою присягою, адже вони присягали від усього свого серця, бажаючи бути вірними Йому. І Господь їм відкрився тим, що дав їм спокій з усіх сторін.",
        "16": "Аса навіть позбавив свою бабцю Мааху звання матері-цариці за те, що вона поставила на узвишші статую Астарти. Аса порубав її ідола-боввана, розтрощив і спалив біля потоку Кедрон.",
        "17": "І хоч капища на узвишшях в Ізраїлі не були зруйновані, проте серце Аси було щирим протягом усього його життя.",
        "18": "Він також переніс до Господнього Храму срібний та золотий посуд, – як присвячений дар свого батька, так і свій власний.",
        "19": "І не було в Юдеї війни аж до тридцять п’ятого року царювання Аси."
    },
    "16": {
        "1": "На тридцять шостому році владарювання Аси проти Юдеї виступив Ізраїльський цар Вааса, й почав будувати фортецю в Рамі, щоб закрити людям доступ до Юдиного царя Аси.",
        "2": "Тоді Аса взяв срібло й золото зі скарбниць Господнього Храму та царського палацу, й послав арамійському цареві Бен-Гададу, який мешкав у Дамаску, з такою пропозицією:",
        "3": "Давай укладемо договір між мною і між тобою, як був між моїм батьком і твоїм батьком! Ось я тобі посилаю в дар срібло і золото, за умови, що ти розірвеш свій договір з Ізраїльським царем Ваасою, аби він залишив мене в спокої.",
        "4": "Бен-Гадад погодився з пропозицією царя Аси, і послав воєначальників зі своїм військом, і вони виступили проти деяких міст Ізраїлю. Арамійці ( сирійці ) спустошили Ійон, Дан, Авел-Маїм та всі запаси в містах Нефталима.",
        "5": "Так сталося, що коли Вааса про це дізнався, то перестав відбудовувати Раму, зупинивши всяку працю.",
        "6": "Тоді цар Аса скликав усіх Юдеїв, аби вони винесли з Рами каміння і дерево, які Вааса використовував, і з тих матеріалів збудував фортеці в Ґіві та Міцпі.",
        "7": "У той час прийшов до Юдейського царя Аси провидець Ханані, і сказав йому: Оскільки ти понадіявся на арамійського царя, а не довірився Господу, твоєму Богові, через це військо арамійського царя уникнуло твоїх рук!",
        "8": "Хіба в кушійців та лівійців не було численного війська, з дуже великою кількістю колісниць і кіннотників? Але тоді, коли ти довірився Господу, то Він видав їх у твої руки!",
        "9": "Адже очі Господні оглядають усю землю, аби підтримувати тих людей, чиє серце цілковито віддане Йому. Нерозсудливо в цій справі ти зробив і тому відтепер будуть у тебе війни!",
        "10": "Почувши ці слова Аса розсердився на провидця й кинув його у в’язницю, бо його охопила за це провіщення велика лють. Це був час, коли Аса вже почав пригноблювати людей.",
        "11": "Про всю іншу діяльність Аси, від початку й до кінця, описано в Книзі Літопису Юдейських та Ізраїльських Царів.",
        "12": "На тридцять дев’ятому році свого владарювання Аса занедужав на ноги, і його хвороба ставала все важчою, проте навіть у своїй хворобі він звертався не до Господа, а до лікарів.",
        "13": "Отже, Аса спочив зі своїми батьками. Він помер на сорок першому році свого царювання,",
        "14": "Його поховали у власній гробниці, яку він собі висік у Місті Давида. Тіло Аси поклали на ложі, намащеному усякими пахощами та майстерно приготовленим пахучим миром, і запалили на його честь дуже велике вогнище."
    },
    "17": {
        "1": "Після Аси на царський престол зійшов його син Йосафат, й почав укріпляти свої позиції щодо Ізраїлю.",
        "2": "Він розмістив свої війська в усіх містах-твердинях Юдеї, призначивши спеціальні загони не лише в Юдейських містах, а і в містах Єфрема, захоплених його батьком Асою.",
        "3": "І Господь був з Йосафатом, оскільки він ходив дорогами життя, якими колись ходив його прабатько Давид, і не поклонявся Ваалам,",
        "4": "а служив Богові свого батька, і, на відміну від Ізраїльтян, дотримувався Його Заповідей.",
        "5": "Тому й Господь зміцнив царську владу в його руках; усі Юдеї приносили дари Йосафатові, так що він став дуже багатим і славетним.",
        "6": "Своє серце він присвятив тому, щоб не ухилятись від Господніх шляхів; він знищив усі капища на узвишшях, і повирубував священні гаї ( Ашери ) в усій Юдеї.",
        "7": "На третій рік свого владарювання він послав своїх можновладців: Бен-Хаїла, Овадію, Захарію, Натанаїла і Міхея, щоб вони навчали людей в Юдейських містах.",
        "8": "Разом з ними були й левіти: Шемая, Нетанія, Зевадія, Асаїл, Шемірамот, Йонатан, Адонія і Товія. Левітів очолювали священики Елішама та Єгорам.",
        "9": "Таким чином вони навчали в усій Юдеї, маючи при собі Книгу Господнього Закону. Отже, навчаючи народ, вони обійшли всі Юдейські міста.",
        "10": "Господній страх був на всіх навколишніх царствах Юдеї, й вони не сміли воювати з Йосафатом.",
        "11": "Цареві Йосафату приносили дари сріблом і филистимці; навіть аравійці приводили йому, як данину, сім тисяч сімсот баранів, та сім тисяч сімсот козлів.",
        "12": "Тож Йосафат ставав усе потужнішим. Він збудував в Юдеї фортеці та міста-склади для запасів харчів.",
        "13": "Він мав величезні запаси в усіх Юдейських містах, а в Єрусалимі ще й потужний загін війська хоробрих воїнів.",
        "14": "А ось їхній список у відповідності з батьківськими родинами: від Юдиного племені командирами над тисячними загонами були: Адна, на чолі трьохсот тисяч хоробрих воїнів;",
        "15": "поруч з ним командир Єгоханан, на чолі двохсот вісімдесяти тисяч;",
        "16": "поруч з ним Амасія, син Зіхрі – командир-доброволець в служінні Господу на чолі двохсот тисяч хоробрих воїнів.",
        "17": "Від Веніямінового племені хоробрий воїн Еліяда, на чолі двохсот тисяч воїнів, озброєних луками та щитами.",
        "18": "А поруч з ним – Єгозавад, очоливши сто вісімдесят тисяч озброєних воїнів.",
        "19": "Всі вони були на царській службі, окрім тих, котрих цар розмістив у містах-твердинях по всій Юдеї."
    },
    "18": {
        "1": "Коли Йосафат здобув велике багатство й став славетним, він поріднився з Ахавом.",
        "2": "Через кілька років Йосафат вирушив до Ахава в Самарію. Ахав у його честь зарізав багато волів і овець, пригощаючи його та людей, що були з ним, і намовив його виступити проти Рамота Гілеадського.",
        "3": "Ізраїльський цар Ахав звернувся до Юдейського царя Йосафата: Чи підеш зі мною на Рамот Гілеадський? А той йому відповів: Я учиню так, як ти, адже твій народ, – як мій народ, – ми підемо разом з тобою воювати!",
        "4": "Разом з тим Йосафат сказав до Ізраїльського царя: Запитай, будь ласка, сьогодні ж Господньої поради.",
        "5": "Тож Ізраїльський цар зібрав пророків – близько чотирьохсот чоловік – і запитав їх: Чи вирушати нам війною на Рамот Гілеадський, чи не робити цього? Вони ж відповіли: Вирушай, і Бог видасть його в руки царя!",
        "6": "Але Йосафат запитав: Чи немає в тебе когось із Господніх пророків, щоб ми могли запитати і його?",
        "7": "А цар Ізраїлю відповів Йосафату: Є один такий, через якого можна запитати Господа, але, я його зненавидів, оскільки він ніколи не провіщає мені чогось доброго, а завжди тільки погане, – це Міхей, син Їмли. Та Йосафат зауважив: Не говори так, царю!",
        "8": "Тоді Ізраїльський цар покликав одного з придворних, і сказав йому: Негайно приведи сюди Міхея, сина Їмли!",
        "9": "В той час Ізраїльський цар та Йосафат, цар Юдеї, сиділи окремо на своїх тронах на площі, навпроти вхідної брами міста Самарії. Обидва були зодягнуті в урочисті шати, а всі пророки перед ними пророкували.",
        "10": "Один з них, Седекія, син Кенаани, навіть зробив собі залізні роги і говорив буцімто слова Господа: Отакими рогами будеш бити сирійців, аж поки не знищиш їх!",
        "11": "Всі пророки в один голос його підтримували, промовляючи: Вирушай на Рамот Гілеадський, і тобі пощастить, – Господь видасть його в руки царя!",
        "12": "Так само й посланець, котрий пішов покликати Міхея, вмовляв його, кажучи: Ось усі пророки в один голос говорять добрі провіщення для царя. Нехай і твої слова будуть такими, як одного з них; отже, провісти добре!",
        "13": "Але Міхей сказав: Як живий Господь, я провіщатиму лише те, що скаже мені мій Бог!",
        "14": "Проте, коли він прийшов до царя, і цар його запитав: Міхею, йти нам війною на Рамот Гілеадський, чи відмовитись від того? А він йому відповів: Іди, й тобі пощастить, – вони будуть видані у ваші руки!",
        "15": "Але цар зауважив йому: Скільки разів я маю заклинати тебе, щоб ти говорив мені тільки правду, в ім’я Господа?!",
        "16": "Тоді Міхей сказав: Я бачив увесь Ізраїль, розпорошеним по горах, наче вівці, в яких немає пастиря, і Господь сказав: У них немає володаря, тому нехай кожен з них повертається з миром до свого дому!",
        "17": "Але цар Ізраїлю, перебиваючи пророка, промовив до Йосафата: Хіба я тобі не говорив, що він не провіщає мені нічого доброго, а тільки лихе?",
        "18": "Однак Міхей продовжував: Усе ж дослухай до кінця Господнє слово: Я бачив Господа, Який сидів на Своєму престолі, а все небесне воїнство стояло біля Нього – праворуч та ліворуч.",
        "19": "І от Господь запитав: Хто би намовив Ахава, царя Ізраїлю, щоб він пішов і загинув у Рамоті Гілеадському? Хтось пропонував одне, а інші говорили інакше.",
        "20": "Тоді вийшов один з духів, став перед Господом, і сказав: Я його введу в оману! А Господь його запитав: Яким чином?",
        "21": "І той відповів: Я піду й стану духом неправди в устах усіх його пророків! А Господь сказав: У такому разі тобі вдасться його вмовити, – отже, йди й зроби так!",
        "22": "І от, як бачиш, Господь дозволив духові омани ввійти в уста всіх цих твоїх пророків. Тож нині Господь провіщає про твоє нещастя!",
        "23": "Після цього Седекія, син Кенаана, підійшов, і вдаривши Міхея по щоці, вигукнув: Невже Господній Дух, залишивши мене, перейшов, щоб промовляти через тебе?",
        "24": "А Міхей відповів: Ти переконаєшся в цьому того дня, коли бігатимеш від кімнати в іншу кімнату, щоб заховатись!",
        "25": "Тоді Ізраїльський цар сказав: Візьміть Міхея і відведіть його до градоначальника Амона та царського сина Йоаша,",
        "26": "і передайте їм, що сказав цар: Посадіть його у в’язницю, й годуйте його обмежено хлібом і водою, доки я щасливо не повернусь!",
        "27": "Але Міхей відповів: Якщо ти й справді щасливо повернешся, то це означатиме, що не Господь промовляв через мене! І додав: Пам’ятайте про це всі люди!",
        "28": "Після цього Ізраїльський цар та Йосафат, цар Юдейський, вирушили на Рамот Гілеадський.",
        "29": "Ізраїльський цар сказав Йосафатові, що він піде в бій переодягнутим, а йому порадив: Ти залишайся в своїх шатах. Після цього Ізраїльський цар, переодягнувшись, кинувся у бій.",
        "30": "А сирійський цар сказав своїм начальникам військових колісниць, звелівши: Не затівайте бою ні з ким із воїнів, а лише з самим Ізраїльським царем!",
        "31": "Тому сталося так, що коли начальники колісниць побачили Йосафата, то вони вирішили: Напевно, це і є Ізраїльський цар! Вони оточили його, щоб дати бій, але Йосафат голосно закричав, і Господь його врятував, Бог відволік їх від нього, –",
        "32": "сталося так, що коли начальники колісниць зрозуміли, що він не є царем Ізраїлю, то відступили від нього.",
        "33": "Але якраз у той час якийсь воїн натягнув лук і випустив стрілу навмання і вразив Ізраїльського царя на стику між поясом та між кольчугою. Тож Ахав сказав своєму візникові колісниці: Поверни колісницю, і вивези мене з поля бою, бо я поранений.",
        "34": "Оскільки ж битва в той день ставала дедалі запеклішою, то цар Ізраїлю, стікаючи кров’ю змушений був стояти на колісниці в бою проти сирійців до самого вечора, а коли заходило сонце, він помер."
    },
    "19": {
        "1": "Коли Юдейський цар Йосафат, з миром повернувся в свій палац у Єрусалимі,",
        "2": "назустріч йому вийшов ясновидець Єгу, син Ханані, й сказав цареві Йосафату: Хіба можна допомагати нечестивцю і по-дружньому ставитись до тих, котрі ненавидять Господа? Через це над тобою тяжіє Господній гнів.",
        "3": "Однак за тобою лічаться і добрі справи, адже ти знищив у краю священні гаї ( Ашери ) і присвятив себе служінню Богові…",
        "4": "Тож хоча Йосафат мешкав у Єрусалимі, він знову почав з’являтись серед людей, починаючи з Вірсавії і аж до Єфремового нагір’я, навертаючи народ до Господа, Бога їхніх батьків.",
        "5": "Він у всіх поселеннях країни, і особливо в Юдейських містах-твердинях, призначив суддів.",
        "6": "Він говорив суддям: Завжди добре обмірковуйте, що ви чините, адже ви звершуєте судочинство не заради людей, а задля Господа, і коли виносите вирок, Він присутній!",
        "7": "Тож нехай вас завжди огортає Господній страх; звершуючи судочинство, будьте особливо пильними, оскільки в Господа, нашого Бога, не може бути несправедливості й упередженості щодо особи, ані підкупу!",
        "8": "Так само і в Єрусалимі Йосафат настановив декого з-посеред левітів, священиків і глав племен Ізраїлю, аби судили Господнім судом, вирішуючи суперечки та позови мешканців Єрусалима.",
        "9": "Він дав їм таку настанову: Ви маєте діяти в Господньому страсі, справедливо і з щирим серцем.",
        "10": "Яка би спірна справа чи позов до вас не надходили від ваших братів, котрі мешкають у своїх містах, – чи це справа щодо кровопролиття, чи стосовно порушення Закону, Заповіді, якоїсь постанови чи обряду, – завжди їх застерігайте, аби вони не грішили перед Господом, і щоб Його гнів не впав на вас і на ваших братів. Діючи так, ви не учините гріха.",
        "11": "А ось первосвященик Амарія буде головним серед вас у кожній Господній справі, а також і Зевадія, син Ізмаїла, глава Юдиного племені, буде головним відносно царських справ. Писарі-левіти будуть до ваших послуг. Будьте мужні й чесні, а Господь завжди буде з кожним добрим і справедливим!"
    },
    "20": {
        "1": "Якось сталося так, що моавійці та аммонійці, разом з деякими маонійцями, пішли проти Йосафата війною.",
        "2": "Тож прийшли до Йосафата вісники з повідомленням: Проти тебе рухається з іншого боку моря, тобто від Едома, величезне військо, яке вже знаходиться в Хацецон-Тамарі, тобто Ен-Ґеді.",
        "3": "Йосафата охопив страх, він вирішив звернутися за допомогою до Господа, оголосивши піст у всій Юдеї.",
        "4": "Юдеї зібрались, щоб звернутись до Господа про допомогу, – прийшли з усіх міст Юдеї, аби разом молитись Господу.",
        "5": "Йосафат встав перед громадою людей з Юдеї та Єрусалима в Господньому Храмі, навпроти нового двора,",
        "6": "й заволав: Господи, Боже наших батьків! Хіба не Ти є Богом на небесах? Адже Ти владарюєш над усіма царствами народів, Твоя рука міцна й потужна, так що немає такого, хто міг би Тобі протистояти!",
        "7": "Хіба не Ти, Боже наш, прогнав мешканців цього краю з-перед Твого Ізраїльського народу і дав його нащадкам Авраама, Свого приятеля, навіки?",
        "8": "Вони замешкали в ньому, і збудували тут Храм для Твого Імені, говорячи:",
        "9": "Якщо нагряне на нас лихо, караючий меч, моровиця чи голод, то ми станемо перед цим Храмом й перед Тобою, – оскільки тут, у цьому Храмі, перебуває Твоє Ім’я, й будемо волати до Тебе в нашому горі, то Ти почуєш, і спасеш!",
        "10": "Власне, тепер, аммонійці, моавійці та мешканці гір Сеіру, через територію яких Ти колись не дозволив Ізраїлеві пройти, коли вони йшли з єгипетського краю, – тоді вони їх обминули і не знищили їх.",
        "11": "Так ось тепер вони нам так відплачують, що виступають проти нас аби нас прогнати з Твоєї спадщини, яку Ти нам дав у володіння.",
        "12": "Боже наш! Зверши над ними Свій суд. Адже ми безсилі щодо цієї величезної навали, яка рухається проти нас, і ми не знаємо, що нам робити з ними, тому наші очі звернені до Тебе!",
        "13": "У цей час усі Юдеї, і навіть їхні малі діти, їхні жінки та їхні сини стояли перед Господом.",
        "14": "І ось серед цього зібрання народу Господній Дух зійшов на Яхазіела, сина Захарії, онука Банаї, правнука Єіїла, праправнука Маттанії, левіта із нащадків Асафа,",
        "15": "і він сказав: Уважно слухайте, всі Юдеї, мешканці Єрусалима, – як і ти, царю Йосафате! Так говорить до вас Господь: Не бійтеся й не жахайтесь цієї численної навали! Адже це не ваша війна, а Божа!",
        "16": "Завтра вирушайте проти них! Зараз вони підіймаються схилом Ціц, і ви їх зустрінете на краю долини перед пустелею Єруїл.",
        "17": "Проте не вашою справою буде там воювати! Всі Юдеї і мешканці Єрусалима, просто там зупиніться, стійте і спостерігайте за Господнім порятунком для вас! Не бійтесь і не жахайтесь! Завтра вирушайте проти них, а Господь буде з вами!",
        "18": "Після цього Йосафат схилив свою голову долілиць, тоді як усі Юдеї та мешканці Єрусалима впали перед Господом, аби поклонитися Господу.",
        "19": "В той час левіти з нащадків Кегата разом з нащадками Кораха, піднялись, потужним голосом прославляючи Господа, Бога Ізраїлю.",
        "20": "Піднявшись з-поза ранку, вони вирушили в пустелю Текоя. Але перед тим як йти, Йосафат піднявся й промовив: Послухайте мене, Юдеї і мешканці Єрусалима! Довіртесь Господу, вашому Богові, й будьте спокійні! Вірте Його пророкам, і вам пощастить!",
        "21": "Порадившись з народом, цар поставив Господніх співців, котрі, одягнуті в святі шати, повинні були йти попереду військових, й, співаючи, говорити такі слова: Прославляйте Господа, тому що Його милосердя вічне!",
        "22": "І от, щойно вони почали співати гімн хвали і слави, Господь став воювати з аммонійцями, моавійцями і мешканцями нагір’я Сеір, котрі виступили проти Юдеї, й вони були знищені.",
        "23": "Спочатку аммонійці разом з моавійцями напали на мешканців нагір’я Сеір, й почали їх вбивати, дощенту всіх знищуючи. Покінчивши з мешканцями Сеіру, вони повстали одні проти інших і навзаєм знищили самих себе.",
        "24": "Коли ж Юдеї підійшли до вартової башти, що на початку пустелі, й подивились на той натовп, то побачили самі лише трупи, що лежали на землі, – ніхто не врятувався.",
        "25": "Коли ж прибули Йосафат зі своїм військом, щоб зібрати здобич, то виявили дуже багато різного майна, одежі та коштовних речей і посуду; вони набрали стільки здобичі, що не могли понести. Здобичі було так багато, що вони збирали три дні.",
        "26": "А четвертого дня всі зібрались у Долині Благословення, оскільки там вони благословляли Господа. Це місце й до цього часу має назву: Долина Благословення.",
        "27": "нарешті всі Юдеї й мешканці Єрусалима на чолі з Йосафатом вирушили назад й повернулись з радістю в Єрусалим, тому що Господь подарував їм свято перемоги над своїми ворогами.",
        "28": "Вони ввійшли в Єрусалим під звуки мелодій на цитрах, арфах і трубах, й урочисто вступили в Господній Храм.",
        "29": "Після цього Божий страх оволодів усіма царствами сусідніх країн, адже вони почули, що Сам Господь воював з ворогами Ізраїлю.",
        "30": "Що ж до царства Йосафата, то воно отримало довколишній спокій, яким наділив його Бог.",
        "31": "Отже, Йосафат і далі владарював у Юдеї. Він зійшов на царський престол, коли йому було тридцять п’ять років, і двадцять п’ять років царював у Єрусалимі. Його матір, на ім’я Азува, була дочкою Шілхи.",
        "32": "Він дотримувався дороги свого батька Аси, й не відхиляючись від неї, чинив те, що було до вподоби Господу.",
        "33": "Однак капища на узвишшях не були зруйновані, і народ щиро й від усього серця не навернувся до Бога своїх батьків.",
        "34": "Всі інші оповіді про Йосафата, від початку й до кінця, описані в Спогадах Єгу Сина Ханані, й увійшли в Книгу Царів Ізраїлю.",
        "35": "Тут лише варто зазначити, що пізніше Юдейський цар Йосафат, об’єднався з Ахазією, сином Ахава, царем Ізраїлю, котрий діяв нечестиво.",
        "36": "Він співпрацював з ним в побудові кораблів, які могли би плавати до Таршішу. Вони ті кораблі будували в Еціон-Ґавері.",
        "37": "В той час Еліезер, син Додави, з Мареші провістив щодо Йосафата такі слова: Через те що ти об’єднався з Ахазією, Господь зруйнує твої задуми. Тож кораблі були розбиті в гавані, так і не вийшовши до Таршішу."
    },
    "21": {
        "1": "Йосафат спочив зі своїми прабатьками, і його поховали поруч із його батьками у Місті Давида, а замість нього зійшов на царський престол його син Єгорам.",
        "2": "У нього були брати, сини Йосафата: Азарія, Єгіїл, Захарія, інший Азарія, Михаїл і Шефатія. Всі вони були синами Йосафата, царя Ізраїлю.",
        "3": "Їхній батько щедро обдарував їх багатьма дарами: сріблом, золотом і різними коштовностями, а також дав у володіння в Юдеї міста-твердині, – проте царську владу він передав Єгорамові, як своєму первістку.",
        "4": "Але коли Єгорам оволодів царством свого батька, і зміцнився у владі, то він усіх своїх братів знищив мечем, як і деяких Ізраїльських можновладців.",
        "5": "Коли Єгорам зійшов на царський престол, він мав тридцять два роки, й вісім років владарював у Єрусалимі.",
        "6": "Проте він пішов дорогою Ізраїльських царів, за прикладом родини Ахава, оскільки його дружиною була дочка Ахава. Він творив злочини перед Господом.",
        "7": "Однак Господь не бажав знищити рід Давида заради Заповіту, укладеного з Давидом, – згідно з даною йому обітницею, що ніколи не допустить, аби погас світильник у його царських нащадках.",
        "8": "За роки його царювання звільнився з-під влади Юдеїв Едом, обравши власного царя.",
        "9": "Тому Єгорам вирушив разом зі своїми воєначальниками та всіма військовими колісницями проти них, але так сталося, що, оточений едомцями, він посеред ночі, разом з воєначальниками і колісницями, ледве пробився крізь оточення едомців.",
        "10": "Після того Едом остаточно вийшов з-під влади Юдеїв аж до сьогодні. Тоді ж з-під влади Єгорама вийшла і Лівна, оскільки він залишив Господа, Бога своїх батьків.",
        "11": "Він побудував капища на узвишшях в Юдеї й запровадив розпусту серед мешканців Єрусалима, спровадивши Юдеїв з вірного шляху.",
        "12": "У той час до нього надійшов лист від пророка Іллі такого змісту: Так говорить Господь, Бог твого батька Давида: Оскільки ти не дотримуєшся дороги твого батька Йосафата, а також вірності Юдейського царя Аси,",
        "13": "а йдеш слідами царів Ізраїлю, впровадивши у розпусту Юдеїв та мешканців Єрусалима, як жив у розпусті й рід Ахава, а також знищив своїх братів, – родину свого батька, – котрі були кращі за тебе,",
        "14": "то Господь уразить великим покаранням твій народ, твоїх дітей, твоїх дружин і все твоє майно,",
        "15": "а тебе самого вразить тяжка хвороба, – захворювання кишківника, яка триватиме багато днів, аж поки твої нутрощі не випадуть через хворобу назовні.",
        "16": "Після того Господь збудив проти Єгорама ворожий дух филистимців та арабів, що межували з кушійцями ( ефіоплянами ).",
        "17": "Отже, вони виступили проти Юдеї, вторглися в край, і захопили все майно, яке було в царському палаці; забрали також його синів і його дружин, – у нього не залишилось синів, окрім Єгоахаза, наймолодшого з його синів.",
        "18": "А після всього цього Господь уразив його нутрощі невиліковною хворобою.",
        "19": "В стражданнях минав день за днем, аж поки наприкінці другого року від хвороби випали його нутрощі, й він помер у невимовних муках. Його народ не запалював на його честь вогнища з пахощів, як чинив це в жалобі по його батьках.",
        "20": "Єгораму було тридцять два роки, коли він зійшов на царський престол, й вісім років владарював у Єрусалимі. Він відійшов неоплаканим, і був похований у Місті Давида, але не в царських гробницях."
    },
    "22": {
        "1": "Замість Єгорама мешканці Єрусалима настановили царем його наймолодшого сина Ахазію, адже всіх старших синів знищила ватага загарбників, що вторглась з арабами до табору. Отже, царем став син Юдейського царя Єгорама.",
        "2": "Ахазія мав двадцять два роки, коли зійшов на царський престол, і один рік владарював у Єрусалимі. Ім’я його матері було Аталія, онука Омрі.",
        "3": "Він також пішов дорогою родини Ахава, оскільки його матір була йому порадницею, щодо нечестивих дій, які він чинив.",
        "4": "А робив він те, що було не до вподоби Господу, як і родина Ахава, бо вони обидві ( дружина й матір ) були йому порадницями після смерті його батька ( Йосафата ), що й погубило його.",
        "5": "Напучуваний їхніми порадами, він разом з Ізраїльським царем Єгорамом, сином Ахава, взяв участь у війні проти сирійського царя Хазаїла під Рамотом Гілеадським. Там арамійці поранили Єгорама.",
        "6": "Він повернувся до Єзреела, аби лікуватися від ран, які йому завдали в Рамоті, коли він воював із сирійським царем Хазаїлом. Щоб відвідати хворого Ізраїльського царя Єгорама, сина Ахава, в Єзреел відправився Юдейський цар Ахазія.",
        "7": "Це було Божим провидінням, що Ахазія пішов до Єгорама, аби там загинути. Коли він прибув до Єгорама, то вони разом вийшли назустріч до Єгу, сина Німші, якого Господь помазав, щоб знищити рід Ахава.",
        "8": "Так сталося, що коли Єгу йшов, щоб здійснити вирок над родом Ахава, то натрапив на Юдейських можновладців і братів Ахазії, котрі урядували разом з Ахазією, і знищив їх.",
        "9": "Він шукав також і Ахазію; його схопили, коли він ховався в Самарії, привели його до Єгу, й стратили. Його урочисто поховали, оскільки говорили: він усе ж таки онук Йосафата, котрий усім серцем служив Господу. Таким чином в родині Ахазії не залишилось нікого, хто мав би право на царську владу.",
        "10": "Коли матір Ахазії, Аталія, дізналась, що її син загинув, то повстала й знищила всіх царських нащадків у Юдеї.",
        "11": "Але, дочка царя Єгорама, Єгосават забрала Йоаша, сина Ахазії, потаємно викравши його з-посеред царських синів, приречених на смерть, і сховала його разом з нянькою-годувальницею в спальній кімнаті. Тож Єгосават, сестра страченого царя Ахазії, вона ж дочка царя Єгорама й дружина священика Єгояди, врятувала Йоаша від Аталії, – і та його не вбила.",
        "12": "Шість років Йоаш був під її наглядом, захований у Божому Храмі, в той час як Аталія владарювала над країною."
    },
    "23": {
        "1": "А сьомого року Єгояда набрався мужності й вступив у змову із сотниками: Азарією, сином Єрохама, Ізмаїлом, сином Єгоханана, Азарією, сином Оведа, Маасеєм, сином Адаї, та Елісафатом, сином Зіхрі.",
        "2": "Вони обійшли всю Юдею, зібрали з усіх Юдейських міст левітів і глав родин Ізраїлю, й прийшли в Єрусалим.",
        "3": "Усе це зібрання у Божому Храмі уклало з царем Заповіт, а Єгояда сказав їм: Оце царський син. Він має бути царем, як Господь заповів про нащадків Давида!",
        "4": "Тепер потрібно зробити так: Третина з вас, священиків і левітів, котрі заступають на служіння в цю суботу, будуть сторожувати біля входів Храму,",
        "5": "друга третина охороняють царський палац; ще одна третина стоятимуть на варті біля Брами Єсод, а весь народ перебуватиме в дворах Господнього Храму.",
        "6": "І нехай ніхто не входить у Господній Храм, окрім священиків і левітів, котрі їм прислуговують. Вони можуть увійти, оскільки вони освячені, а весь народ нехай дотримується Господнього порядку.",
        "7": "Левіти нехай оточать царя довкола, кожен зі своєю зброєю в своїх руках, – і хто лише намагатиметься пройти в Храм, повинен умерти! Ви маєте невідступно бути біля царя скрізь, куди би він не йшов.",
        "8": "Левіти та Юдеї виконали все, що їм наказав священик Єгояда: кожен узяв своїх людей, – як тих, котрі заступали на служіння в суботу, так і тих, котрі закінчили службу в суботу, оскільки священик Єгояда не відпустив жодного з обох черг.",
        "9": "Священик Єгояда роздав сотникам списи, великі й малі щити царя Давида, що зберігались у Божому Храмі.",
        "10": "Він розставив озброєних людей від південного, правого боку Храму до лівого, північного, боку Храму, а також біля жертовника при вході в Храм, та навколо царя.",
        "11": "Після цього вивели царського сина, поклали на нього корону та царські відзнаки ( регалії ) і оголосили його царем, а Єгояда зі своїми синами помазали його, і сказали: Нехай живе цар!",
        "12": "Коли Аталія почула галас і метушню народу на честь нового царя, вона вийшла до народу, зібраного біля Господнього Храму.",
        "13": "А побачивши царя, котрий стояв на царському підвищенні біля входу, в оточенні можновладців і трубачів, – в той час як весь народ краю веселився під звуки труб, а співці, в супроводі музичних інструментів, співали хвалебні пісні, – Аталія роздерла свій одяг і заволала: Змова, зрада!",
        "14": "Але священик Єгояда, відкликавши сотників та інших командирів війська, дав їм наказ: Випровадьте її за притвор Храму, а хто йтиме за нею, має загинути від меча! Потім священик додав: Не страчуйте її в Господньому Храмі!",
        "15": "Тож зробили для неї прохід, і, коли вона дійшла до входу в Кінську браму царського палацу, там її стратили.",
        "16": "Після цього Єгояда присягнув сам і привів до присяги весь народ на вірність царю за умови, що весь народ на чолі з царем буде народом Господнім.",
        "17": "Тоді весь той народ вирушив до капища Ваала. Вони спустошили його, зруйнувавши жертовники Ваала та статуї ідолів й знищили їх, а головного жерця Ваала Маттана, стратили тут же перед його жертовниками.",
        "18": "Єгояда передав керівництво служінням у Господньому Храмі у відання священиків, у відповідності з постановою Давида щодо Господнього Храму, аби вони приносили всепалення для Господа, як записано в законі Мойсея, звершуючи все з радістю і співом, як і запровадив Давид.",
        "19": "Він поставив також при дверях Господнього Храму придверників, щоб туди не входила людина з якоїсь причини нечиста.",
        "20": "Нарешті, в супроводі сотників, вельмож, можновладців народу та всього народу краю відпровадили царя з Господнього Храму, і ввійшовши через Головну ( верхню ) Браму в царський палац, юний цар зійшов на престол царства країни.",
        "21": "Увесь народ краю веселився, а в місті настав спокій, адже Аталія загинула від меча."
    },
    "24": {
        "1": "Йоашові було сім років, коли він став царем, і сорок років він владарював у Єрусалимі. Ім’я його матері було Цівія, з Вірсавії.",
        "2": "Йоаш чинив те, що було до вподоби Господу, протягом усього життя священика Єгояди.",
        "3": "Єгояда також підібрав йому дві дружини, від яких народились у нього сини та дочки…",
        "4": "Якось сталося так, що Йоашові спало на думку поновити Господній Храм.",
        "5": "Тож він зібрав священиків та левітів і промовив до них: Пройдіть негайно по Юдейських містах і зберіть з усього Ізраїлю належну суму грошей, аби щороку поновлювати Храм вашого Бога! Отже, поспішайте! Проте левіти не квапились.",
        "6": "Тоді цар покликав первосвященика Єгояду, і сказав йому: Чому ти не вимагаєш від левітів, щоб вони збирали з Юдеїв та мешканців Єрусалима податок, встановлений Господнім слугою Мойсеєм щодо всього Ізраїлю, для Намету Свідчення?",
        "7": "Адже нечестива Аталія зі своїми синами спустошили Божий Храм, а всі святі предмети Господнього Храму вони використали для ваалів.",
        "8": "Тому цар звелів, аби виготовили спеціальну скриньку для грошей, і поставили її з зовнішнього боку брами Господнього Храму,",
        "9": "а в усій Юдеї та в Єрусалимі оголосили, що належить приносити для Господа данину, встановлену Божим слугою Мойсеєм для всього Ізраїлю ще в пустелі.",
        "10": "Всі старійшини та керівники, як і весь народ, з радістю приносили гроші та вкидали їх у скриньку, аж поки вона не наповнювалася.",
        "11": "Час від часу левіти приносили скриньку до царських урядників; і коли вони переконувались, що в ній багато грошей, то приходив царський писар і представник первосвященика, – вони опорожнювали скриньку від грошей й повертали її на своє місце. Так робили щодня, і зібрали досить велику суму грошей.",
        "12": "Цар разом з Єгоядою віддавали гроші тим, котрі керували роботами в Господньому Храмі, а ті наймали каменярів і теслярів, які виконували роботи по відновленню Господнього Храму, а також ковалів і майстрів з міді для направи зіпсутих предметів у Господньому Храмі.",
        "13": "Робітники вправно виконували свою працю і ремонтні роботи швидко просувались вперед. Незабаром Господній Храм був приведений до його належного стану й укріплений.",
        "14": "Після закінчення праці, залишок грошей виконроби принесли до царя та Єгояди. На них виготовили посуд для Господнього Храму, – речі, необхідні для служіння і всепалень, – чаші та інший посуд із золота та срібла. З того часу в Господньому Храмі регулярно приносили жертви всепалення протягом усього часу, поки був живий Єгояда.",
        "15": "Але Єгояда постарів, досягнувши похилого віку. Наситившись життям, він помер у віці ста тридцяти років.",
        "16": "Його поховали в Місті Давида разом із царями, оскільки він учинив в Ізраїлі багато доброго, залишаючись вірним Богові та Його Храму.",
        "17": "Після смерті Єгояди прийшли Юдейські можновладці й поклонилися цареві. З того часу цар почав прислухатись до їхніх порад.",
        "18": "Залишивши Храм Господа, Бога своїх батьків, Юдеї стали поклонятись Астарті та ідолам. За цю їхню провину Божий гнів упав на Юдею та Єрусалим.",
        "19": "Тому Бог посилав до них пророків, аби навернути їх до Господа. Пророки свідчили проти них, але юдеї не звертали на те уваги.",
        "20": "Тоді Божий Дух зійшов на Захарію, сина священика Єгояди, який виступив перед народом й промовив до них: Послухайте, що говорить Бог! Чому ви порушуєте Господні Заповіді? Адже вам ні в чому не буде щастити! Оскільки ви залишили Господа, то і Він залишив вас!",
        "21": "Але вони змовились проти нього, і, за наказом царя, каменували його в дворі Господнього Храму.",
        "22": "Таким чином, цар Йоаш забув ті численні добродійства, які щодо нього учинив батько Захарії, Єгояда, й убив його сина. І коли Захарія помирав, то заволав: Нехай Господь це бачить і відплатить!",
        "23": "Так сталося, що не минуло й року, як проти Йоаша вирушило сирійське військо, яке вторглось в Юдею і оволоділо Єрусалимом. Сирійці знищили всіх можновладців народу, а всю награбовану в них здобич відіслали своєму цареві в Дамаск.",
        "24": "І хоч сирійське військо було нечисленним, проте Господь віддав у їхні руки дуже велику Юдейську армію, оскільки вони залишили Господа, Бога своїх батьків. Так був виконаний вирок Божого суду над Йоашом.",
        "25": "Після того як сирійці відійшли, залишивши його в нестерпних муках, проти нього змовились його вельможі й помстилися за смерть сина священика Єгояди, – вони стратили його на власному ложі. Після смерті його поховали в Місті Давида, проте Йоаша не поклали в царську гробницю.",
        "26": "У змові проти Йоаша брали участь: Завад, син аммонійки Шімат і Єгозавад, син моавійки Шімріт.",
        "27": "А щодо його синів та багатьох пророцтв про Йоаша, а також про відбудову Божого Храму, то усе це написано у викладі Книги Царів. Замість Йоаша став царем його син Амасія."
    },
    "25": {
        "1": "Амасія зійшов на царський престол, коли йому було двадцять п’ять років, і двадцять дев’ять років він правив у Єрусалимі. Ім’я його матері було Єгоаддан, з Єрусалима.",
        "2": "Хоча він чинив те, що було до вподоби Господу, проте не від щирого серця.",
        "3": "Так сталося, що коли його царська влада зміцнилась, то він стратив своїх вельмож, котрі вбили його батька, царя Йоаша.",
        "4": "Проте дітей тих убивць він не карав, дотримуючись наказу Господа, записаного в книзі Закону Мойсея, такого змісту: Не карай батьків за дітей, і дітей не карай за батьків, але кожен має понести смерть за свій гріх!",
        "5": "Після цього Амасія зібрав усіх громадян Юдеї, і розподілив усіх нащадків Юди та Веніяміна за їхніми батьківськими родинами під командування тисячників і сотників. Він перелічив їх від двадцяти років і вище, – їх виявилось триста тисяч добірних воїнів, придатних до війська, озброєних списами та щитами.",
        "6": "Крім того, він найняв за сто талантів срібла з числа Ізраїльтян ще сто тисяч хоробрих воїнів.",
        "7": "Але до нього прийшов Божий чоловік, який сказав: Царю, нехай не вирушає з тобою військо від Ізраїлю, адже Господь нічого спільного не має ні з Ізраїлем, ні з нащадками Єфрема!",
        "8": "Виступай сам, будь відважним у бою, бо інакше Бог сприятиме твоїй поразці від ворогів. У Бога достатньо є сили для здобуття перемоги, як і для твоєї поразки!",
        "9": "Тоді Амасія промовив до Божого чоловіка: А що я маю робити зі сотнею талантів, які я дав Ізраїльському війську? А Божий чоловік відповів: Господь може дати тобі значно більше від цього!",
        "10": "Амасія відпустив військо, яке прийшло до нього від єфремовців, аби вони повернулись у свої поселення. Ті дуже обурились на Юдеїв, проте з великим гнівом усе ж таки повернулись у свої місцевості.",
        "11": "Амасія, набравшись сміливості, попровадив своє військо в Соляну Долину, де знищив десять тисяч мешканців Сеіру.",
        "12": "Ще десять тисяч їхніх воїнів Юдеї взяли в полон. Вони привели їх на верхівку скелі й скинули їх зі скелі вниз, так що вони всі порозбивались.",
        "13": "Однак частина воїнів, яких Амасія відправив, щоб вони не йшли з ним на війну, розпорошились по Юдейських містах, від Самарії й до Бет-Хорона і вбили серед тамтешніх мешканців три тисячі осіб, награбувавши там чимало здобичі.",
        "14": "Проте так сталося, що, повертаючись після перемоги над едомцями, Амасія взяв із собою ідолів мешканців Сеіру; він поставив їх у себе як богів, поклонявся їм і навіть кадив перед ними, спалюючи пахучий ладан.",
        "15": "І Господь запалав гнівом на Амасію. Він послав до нього пророка, який сказав йому: Чому ти звертаєшся до богів народу, які не врятували від тебе свого народу?",
        "16": "Але так сталося, що пророк ще не встиг договорити, як цар сказав йому: Хіба ми тебе призначали радником царя? Припини, адже наражаєшся на смерть! Пророк зупинився, але додав: Знаю, що Бог вирішив тебе знищити за те, що ти зробив, але ти не дослухав моєї поради!",
        "17": "Порадившись, Юдейський цар Амасія відправив до Ізраїльського царя Йоаша, сина Єгоахаза, онука Єгу, вісників з такими словами: Приходь, зустрінемось віч-на-віч і поміряємось силами!",
        "18": "Але Ізраїльський цар Йоаш дав Юдейському правителю Амасії таку відповідь: Ліванський терен послав до ліванського кедра гінців з такою пропозицією: Видай твою дочку за мого сина, щоб стала його дружиною! Але вийшли дикі звірі, що в Лівані, й потоптали терен.",
        "19": "Від того, що ти розгромив едомців, твоє серце загорділо. Але тішся своєю славою у себе вдома. Навіщо накликати на себе нещастя? Адже поляжеш сам, і Юдеї з тобою!",
        "20": "Проте Амасія не послухався, адже Бог допустив, щоб видати Юдеїв у руки Йоаша за те, що вони поклонялися богам Едому.",
        "21": "Отже, Ізраїльський цар Йоаш виступив, і вони й насправді, зустрілись віч-на-віч, – він і Юдейський цар Амасія, – біля Юдейського Бет-Шемеша.",
        "22": "В результаті битви Юдеї зазнали цілковитої поразки перед Ізраїлем, так що всі повтікали до своїх наметів.",
        "23": "Самого ж Юдейського царя Амасію, сина Йоаша й онука Єгоахаза, Йоаш, цар Ізраїлю, у Бет-Шемеші захопив у полон. Після цього він вирушив на Єрусалим, і зробив у єрусалимській стіні вилом довжиною в чотириста ліктів, – від Єфремової Брами і аж до Брами Наріжної.",
        "24": "Забравши усе золото, срібло та весь посуд, який знайшов у Божому Храмі під наглядом Оведедома, і у скарбницях царського палацу, а також заручників, повернувся в Самарію.",
        "25": "Юдейський цар Амасія, син Йоаша, після смерті Ізраїльського царя Йоаша, сина Єгоахаза, прожив ще п’ятнадцять років",
        "26": "Усі інші оповіді про Амасію, – від першої й до останньої, – записані в Книзі Літопису Юдейських та Ізраїльських Царів.",
        "27": "У той час, коли Амасія відступив від Господа, проти нього учинили в Єрусалимі змову, тому він утік до Лахіша. Але за ним послали у Лахіш погоню, і там його стратили.",
        "28": "Його привезли на конях, і поховали біля його батьків у Юдиному місті."
    },
    "26": {
        "1": "Тоді, замість Амасії, Юдейський народ взяв його сина Уззію, якому було шістнадцять років, і проголосив його царем.",
        "2": "Після того як цар Амасія спочив зі своїми батьками, Уззія відбудував місто Елот, повернувши його під владу Юдеїв.",
        "3": "Зійшовши на царський престол у шістнадцятирічному віці, він п’ятдесят два роки владарював у Єрусалимі. Ім’я його матері було Єхолія, з Єрусалима.",
        "4": "Він чинив те, що було до вподоби Господу, – в усьому так, як робив його батько Амасія.",
        "5": "За життя Захарії він діяв згідно з Божою волею, оскільки пророк навчав його мати Божий страх. І поки він жив за волею Господа, Бог сприяв його успіху.",
        "6": "Якось він виступив проти филистимців, і зруйнував стіни міста Ґата, стіни Явни, стіни Ашдода й побудував міста навколо Ашдода, а також в інших місцевостях филистимців.",
        "7": "Бог допомагав йому у війні з филистимцями та з арабами, які мешкали в Ґур-Баалі, а також з маонійцями.",
        "8": "Аммонійці платили Уззії данину, і слава про нього поширилась аж до самого Єгипту, адже його потуга зростала.",
        "9": "Уззія збудував у Єрусалимі башти: над Наріжною Брамою, над Брамою Долини та на розі стіни, зміцнивши їх.",
        "10": "Він побудував також башти в пустелі й висік чимало водоймищ, оскільки в нього було багато худоби як у долині, так і на рівнині; він мав хліборобів і виноградарів у горах та в селах, тому що він любив хліборобство.",
        "11": "Була в Уззії і боєздатна армія, готова на випадок війни. Вона була поділена на певні загони за своїм числом. Їхні списки були упорядковані писарем Єіїлом та урядовцем Маасеєм під керівництвом Хананії, одного з царських можновладців.",
        "12": "Загальна кількість глав родин серед хоробрих воїнів становила дві тисячі шістсот осіб.",
        "13": "Вони командували військовою потугою у кількості триста сім тисяч п’ятсот вправних воїнів, здатних воювати і готових прийти на допомогу цареві у війні з ворогом.",
        "14": "Уззія споряджав усе військо щитами, списами, шоломами, панцирними обладунками, луками та камінням до пращі.",
        "15": "У Єрусалимі вправні майстри виготовили спеціальні військові машини для метання стріл і великого каміння. Їх встановлювали на баштах та на кутах міських стін. Слава про Уззію поширилась навіть у далекі країни, адже він дивовижним чином отримував допомогу, так що Уззія став вельми могутнім.",
        "16": "Але як тільки він зміцнів, його серце загорділо на власну загибель, і він згрішив проти Господа, свого Бога. Уззія ввійшов у Господній Храм, аби самому принести жертву кадіння на кадильному жертовнику.",
        "17": "Проте за ним увійшов первосвященик Азарія, разом з іншими вісімдесятьма відважними Господніми священиками.",
        "18": "Вони виступили проти царя Уззії й сказали йому: Це не твоя справа, Уззіє, звершувати кадіння Господу; це служіння належить звершувати виключно священикам, нащадкам Аарона, котрі освячені для кадіння! Вийди зі Святилища, адже ти скоїв злочин, і не буде тобі за це честі від Господа Бога!",
        "19": "Взявши в свою руку кадильницю для кадіння, Уззія розлютився. Але в мить його обурення і гніву на священиків у Господньому Храмі, перед очима священиків, біля жертовника для кадіння, на його обличчі виступила проказа.",
        "20": "Подивились на нього первосвященик Азарія та всі інші священики, й побачили на його обличчі проказу. Вони поквапили його швидше вийти, – та він і сам поспішав вийти, зрозумівши, що Господь його вразив.",
        "21": "З того часу цар Уззія залишався прокаженим до самої своєї смерті, й оскільки був прокаженим, мешкав в окремому домі; Уззія взагалі був відлучений від Господнього Храму, в той час як його син Йотам, був розпорядником у царському палаці й правив народом краю.",
        "22": "Про всю іншу діяльність Уззії, – від початку й до кінця, – описано пророком Ісаєю, сином Амоса.",
        "23": "Нарешті Уззія спочив зі своїми батьками, і його поховали біля його прабатьків на кладовищі царських гробниць, бо сказали: Він був прокаженим. Замість нього став царем його син Йотам."
    },
    "27": {
        "1": "Йотам мав двадцять п’ять років, коли він зійшов на царський престол, і шістнадцять років владарював у Єрусалимі. Ім’я його матері було Єруша, дочка Садока.",
        "2": "Він чинив те, що було до вподоби Господу, наслідуючи приклад свого батька Уззії, за виключенням того, що не входив у Господній Храм, як його батько. Проте народ продовжував грішити.",
        "3": "Йотам спорудив Горішню Браму Господнього Храму, укріпив стіну вздовж Офелу.",
        "4": "В нагір’ї Юдеї він будував міста, а в лісах споруджував фортеці з баштами.",
        "5": "Він провадив війну з аммонійським царем, і переміг його. Отже, аммонійці дали йому того року сто талантів срібла, десять тисяч корів пшениці та десять тисяч корів ячменю. Таку саму данину аммонійці доставляли йому на другий і третій роки.",
        "6": "Йотам досягав усе більшої могутності через те, що незмінно дотримувався вірної дороги перед Господом, своїм Богом.",
        "7": "Усі інші оповіді про Йотама, про всі його війни та його подвиги записано в Книзі Літопису Ізраїльських та Юдейських Царів.",
        "8": "Йому було двадцять п’ять років, коли став царем, і шістнадцять років владарював у Єрусалимі.",
        "9": "Йотам спочив зі своїми батьками, і його поховали в Місті Давида. Замість нього став царем його син Ахаз."
    },
    "28": {
        "1": "Ахазові було двадцять років, коли він зійшов на царський престол, і шістнадцять років владарював у Єрусалимі. Але він не робив того, що було до вподоби Господу, як його прабатько Давид,",
        "2": "а пішов слідами Ізраїльських царів, і навіть виготовляв литі статуї ваалам.",
        "3": "Він приносив жертви та спалював пахучий ладан у долині Бен-Гіннома та провадив своїх синів через вогонь за огидним звичаєм народів, яких Господь прогнав з-перед Ізраїльтян;",
        "4": "приносив жертви та кадив ладаном на узвишшях, на пагорбах та під усяким розлогим деревом.",
        "5": "Тому Господь, його Бог, видав його в руки сирійського царя. Йому завдали нищівної поразки, й захопили з його воїнів у полон багато бранців, яких запровадили у Дамаск. Він був виданий і в руки Ізраїльського царя, який також завдав Ахазові нищівної поразки.",
        "6": "Ізраїльський цар Пеках, син Ремалії, в один день знищив із числа Юдеїв сто двадцять тисяч сильних та хоробрих воїнів, – і лише тому, що вони залишили Господа, Бога своїх батьків.",
        "7": "А єфремовський витязь Зіхрі навіть убив царського сина Маасею й управителя царського палацу Азрікама, а також Елкану, другу людину після царя.",
        "8": "Ізраїльтяни захопили в полон зі своїх братів двісті тисяч жінок, синів і дочок. Награбувавши в них багато здобичі, вони вивезли все в Самарію.",
        "9": "Там був Господній пророк на ім’я Одед. Він вийшов назустріч війську, яке рухалось до Самарії, і промовив до них: Оце Господь, Бог ваших батьків, у Своєму гніві на Юдеїв видав їх у ваші руки, але ви їх знищили з такою жорстокістю, яка досягла небес.",
        "10": "Крім того, ви ще й вирішили Юдеїв та мешканців Єрусалима зробити своїми рабами й невільницями. Подумайте, невже ви самі ні в чому не винуваті перед Господом, вашим Богом?",
        "11": "Тож тепер послухайте мене, й відпустіть полонених, яких ви захопили з числа ваших братів, бо інакше ви спровадите на себе Господній гнів!",
        "12": "Тоді деякі мужі з числа єфремовських начальників, зокрема, Азарія, син Єгоханана, Берехія, син Мешіллемота, Єхізкій, син Шаллума та Амаса, син Хадлая, виступили перед військом, що поверталось з війни,",
        "13": "і промовили до них: Не вводьте сюди полонених! Невже ви хочете ще додати до наших провин і гріхів перед Господом? Адже і так наші численні провини та беззаконня тяжіють великим Його гнівом над Ізраїлем!",
        "14": "І воїни звільнили полонених, а здобич залишили перед можновладцями й усією громадою.",
        "15": "Після цього мужі, імена яких були названі, піднялись й заходились допомагати полоненим: всіх нагих одягнули в одежу зі здобичі, дали їм також взуття, нагодували, напоїли й намастили олією; усіх хворих з-поміж них і немічних посадили на ослів і доставили їх до Єрихона, тобто до Міста Пальм, яке було неподалік їхніх одноплемінників, а самі повернулись у Самарію.",
        "16": "Того часу цар Ахаз направив послів до ассирійського царя з проханням надати йому допомогу,",
        "17": "адже вторглись едомці, котрі, завдавши поразки Юдеям, забрали полонених.",
        "18": "Виступили також і филистимці проти Юдейських міст як на рівнині, так і на півдні, захопивши Бет-Шемеш, Аялон, Ґедерот, Сохо з його околицями, Тімну з її околицями, Ґімзо з його околицями, й оселилися в них.",
        "19": "Так Господь упокорював Юдею через учинки Юдейського царя Ахаза, за те, що він розбестив Юдею, діючи віроломно проти Господа.",
        "20": "Виступив проти нього й ассирійський цар Тіглатпелесар і, замість допомоги, завдав йому багато лиха.",
        "21": "І хоч Ахаз спустошив скарбниці Господнього Храму, царського палацу та можновладців, віддавши все ассирійському цареві, це Ахазові не допомогло.",
        "22": "Проте навіть у період таких труднощів він, цар Ахаз, припускався ще більших гріхів проти Господа.",
        "23": "Він приносив жертви дамаським богам, вважаючи, що це вони нанесли йому поразку, адже міркував так: Сирійські боги іншим допомагають, тому я буду їм приносити жертви, то вони й мені допоможуть. Проте, насправді, вони призвели його до падіння, як і весь Ізраїль.",
        "24": "Нарешті Ахаз зібрав увесь посуд Божого Храму та інші предмети, – він потрощив усе начиння Божого Храму, замкнув двері Господнього Храму, і спорудив собі жертовники на всіх кутах у Єрусалимі.",
        "25": "В кожному місті, тобто в усіх Юдейських містах, він влаштував узгір’я з капищами, щоб там кадити іншим богам, викликаючи тим ще більший гнів Господа, Бога своїх батьків.",
        "26": "Усі інші події щодо владарювання Ахаза та його вчинки, – від першого й до останнього, – описані у Книзі Літопису Юдейських та Ізраїльських Царів.",
        "27": "Ахаз спочив, приєднавшись до своїх батьків, – його поховали в самому місті, тобто в Єрусалимі, але його не поклали в царську гробницю Юдейських царів. Після нього став царем його син Єзекія."
    },
    "29": {
        "1": "Єзекія зійшов на царський престол, коли йому було двадцять п’ять років, і двадцять дев’ять років він владарював у Єрусалимі. Його матір, Авія, була дочкою Захарії.",
        "2": "Він чинив так, як було до вподоби Господу, в усьому дотримуючись діянь свого прабатька Давида.",
        "3": "Вже першого року свого владарювання, в першому місяці, він відчинив двері Господнього Храму і поновив їх.",
        "4": "Єзекія звелів священикам і левітам зібратись на східній площі,",
        "5": "і сказав їм: Слухайте мене, левіти! Негайно освятіться і освятіть Храм Господа, Бога ваших батьків, та викиньте всяку нечистоту зі святого місця!",
        "6": "Адже наші батьки, втративши вірність, робили злочини перед Господом, нашим Богом, залишили Його й цілковито відвернулись від Господнього Намету, повернувшись до нього спиною.",
        "7": "Вони замкнули двері навіть у притворі, погасили світильники, не спалювали на жертовниках кадіння ладану й не приносили жертв всепалення Богові Ізраїлю.",
        "8": "Через те Господь запалав гнівом на Юдею та на Єрусалим; Він віддав нас на ганьбу, на спустошення і на посміховисько, як ви й бачите на власні очі.",
        "9": "Тому й наші батьки полягли від меча, а наші сини, наші дочки та наші жінки опинились за це в полоні.",
        "10": "І от тепер я маю намір поновити Заповіт із Господом, Богом Ізраїлю, аби Він відвернув від нас полум’я Свого гніву.",
        "11": "Тепер же, сини мої, не будьте недбалі, адже вас обрав Господь, щоб ви стояли перед Ним й служили Йому, були Його слугами і спалювали на жертовнику кадіння ладан.",
        "12": "Після цього піднялись левіти: Махат, син Амасаї, та Йоіл, син Азарії від нащадків Кегата; із нащадків Мерарі – Кіш, син Авдії, та Азарія, син Єгаллелела; із нащадків Гершона – Йоах, син Зімми, та Еден, син Йоаха;",
        "13": "із синів Еліцафана – Шімрі та Єіїл; із синів Асафа – Захарія та Маттанія;",
        "14": "із синів Гемана – Єгіїл та Шімей; із синів Єдутуна – Шемая та Уззіїл.",
        "15": "Зібравши своїх братів, вони освятилися, і за наказом царя пішли, аби, згідно з Господнім словом, очистити Господній Храм.",
        "16": "З метою очищення священики ввійшли всередину Господнього Храму, і винесли усяку нечистоту, яку виявили в Господньому Храмі, у двір Господнього Храму; а вже звідти левіти забирали й виносили геть до потоку Кедрон.",
        "17": "Вони почали освячення в перший день першого місяця, а восьмого дня того ж місяця увійшли до Господнього притвору. Освячення Господнього Храму тривало ще вісім днів і було завершене шістнадцятого дня першого місяця.",
        "18": "Після того пішли до царя Єзекії й сказали: Ми очистили весь Господній Храм, а також жертовник всепалення, і все його приладдя; стіл для Виставних хлібів і все його приладдя.",
        "19": "Над усім начинням, яке цар Ахаз вилучив зі споживання за період свого владарювання і відступлення, ми звершили обряд освячення, і зараз воно знаходиться перед Господнім жертовником.",
        "20": "Вставши спозаранку, цар Єзекія зібрав можновладців міста й пішов до Господнього Храму.",
        "21": "Потім привели сім тельців, сім баранів, сім ягнят та сім козлів у жертву покути за царство, за Святиню та за всю Юдею. Цар звелів священикам, нащадкам Аарона, принести усе це в жертву всепалення на Господньому жертовнику.",
        "22": "Зарізавши тельців, священики взяли їхню кров, й окропили жертовник. Потім зарізали баранів, і також окропили кров’ю жертовник. Далі зарізали ягнят, і тією кров’ю ще раз окропили жертовник.",
        "23": "Привели також козлів, призначених для жертви за гріхи, й поставили перед царем та зібраними, котрі поклали на них свої руки,",
        "24": "після чого священики їх зарізали, а їхню кров вилили на жертовник, як жертву спокути за гріх усього Ізраїлю, адже цар звелів звершити жертву всепалення і жертву за гріх усього Ізраїлю.",
        "25": "Єзекія поставив левітів у Господньому Храмі з цимбалами, цитрами й арфами, за постановою Давида, а також царського провидця Ґада й пророка Натана, – це було свідченням того, що ця постанова від Господа, дана через Його пророків.",
        "26": "Отже, левіти стали з інструментами Давида, а священики – з трубами.",
        "27": "Тоді Єзекія звелів принести на жертовник жертву всепалення. І щойно розпочалось жертвоприношення всепалення, зазвучала пісня хвали Господу в супроводі труб та інструментів Ізраїльського царя Давида.",
        "28": "Усі зібрані долілиць вклонились; і доки не закінчилась жертва всепалення, лунали мелодії співців, та трубили труби.",
        "29": "А коли всепалення закінчилось, цар і всі, що були з ним, схилились і долілиць вклонились.",
        "30": "Після цього цар Єзекія, разом з можновладцями, наказали левітам прославити Господа словами Давида та ясновидця Асафа. Отже, вони з радістю заспівали пісню хвали і схилившись на коліна, долілиць поклонились.",
        "31": "Тоді Єзекія заговорив знову, і сказав: Тепер ви цілковито освячені для Господа, – йдіть і приносьте жертви й подячні приношення в Господній Храм. І всі присутні почали приносити жертви й подячні приношення, а хто щиро бажав, то і жертви всепалення.",
        "32": "Таким чином загальна кількість жертв всепалення, які принесла громада, становила: сімдесят тельців, сто баранів і двісті ягнят. Усе це призначалось на жертву всепалення для Господа.",
        "33": "А посвячених жертв подяки було: тельців – шістсот, і три тисячі овець.",
        "34": "Проте священиків було надто мало, й вони не були спроможними здирати шкури з усіх жертв всепалення, тому їхні брати-левіти допомагали їм, аж поки не закінчили цієї праці й поки інші священики також не звершили обряд освячення. Адже левіти поставились до справи освячення сумлінніше, ніж священики.",
        "35": "Було також багато всепалень із жиром мирних жертв і жертв возливання до всепалень. Отже, так було відновлено служіння в Господньому Храмі.",
        "36": "Єзекія разом з усім народом раділи з того, що Бог учинив для народу, адже все це сталось досить несподівано."
    },
    "30": {
        "1": "Єзекія послав до всього Ізраїлю та до Юдеїв гінців з листами, починаючи з Єфрема та Манассії, закликаючи прийти до Господнього Храму в Єрусалим, аби разом справити Пасху для Господа, Бога Ізраїлю.",
        "2": "Цар порадився зі своїми можновладцями та з громадою Єрусалима, й було вирішено відзначити Пасху в другому місяці.",
        "3": "Адже не було можливості її справити в призначений для цього час, оскільки ще недостатньо було священиків, які освятились, – та й народ не міг прибути вчасно до Єрусалима.",
        "4": "Тому така пропозиція була найбільш оптимальною, як для царя, так і для всієї громади.",
        "5": "Після цього вирішили оголосити по всьому Ізраїлю, – від Вірсавії й до Дана, – щоб усі прибули в Єрусалим для відзначення Пасхи Господу, Богові Ізраїлю, бо вже давно не святкували її так, як було прописано.",
        "6": "Отже, гінці з листами від царя і його можновладців поспішили по всьому Ізраїлю та Юдеї. В листах говорилось: Діти Ізраїля, наверніться до Господа Бога Авраама, Ісаака та Ізраїля, і Він повернеться до вас, – до всіх, котрі залишились живими, врятувавшись від рук ассирійських царів.",
        "7": "І не уподібнюйтесь до ваших батьків та до ваших братів, котрі відступили від Господа, Бога своїх батьків, через що Він і віддав їх на спустошення, як ви самі бачите.",
        "8": "Тож тепер не будьте тугошиїми, як ваші батьки! Простягніть ваші руки до Господа й прийдіть у Його Святилище, яке Він освятив навіки, та служіть Господу, вашому Богові, й Він відверне від вас Свій палкий гнів.",
        "9": "Бо якщо ви навернетесь до Господа, то й ваші брати і ваші діти відчують на собі милосердя з боку тих, котрі їх запровадили в неволю, й вони повернуться в цей край. Адже Господь, ваш Бог, милосердний і співчутливий, і Він не відверне Свого обличчя від вас, якщо ви навернетесь до Нього.",
        "10": "Отже, гінці проходили від міста до міста по краях Єфрема, Манассії аж до Завулона, але люди висміювали їх і глузували з них.",
        "11": "Проте деякі мужі з племен Асира, від Манассії та від Завулона впокорились і прибули до Єрусалима.",
        "12": "Рівно ж і на Юдеях була Божа рука, щоб зробити їх однодушними щодо виконання наказу царя і можновладців, які діяли за Господнім дорученням.",
        "13": "Таким чином у другому місяці, в Єрусалимі зібралась величезна кількість народу, щоб справити Свято Опрісноків. Отже, це зібрання виявилось дуже великим.",
        "14": "Насамперед, вони піднялись, і знищили всі ідольські жертовники, що були в Єрусалимі, а також усі жертовники для кадіння, – порозбивали їх та повкидали в потік Кедрон.",
        "15": "А чотирнадцятого дня другого місяця приготували пасхальне ягня. Засоромлені священики й левіти освятилися, і внесли жертви всепалення до Господнього Храму.",
        "16": "Вони знову зайняли належні їм місця і у відповідності з обов’язками, прописаними в законі Божого чоловіка Мойсея, священики кропили кров’ю, яку брали з рук левітів.",
        "17": "Оскільки серед зібраних було чимало людей, котрі перед цим не звершили обряду освячення, тому левіти повинні були самі різати пасхальних ягнят за всіх неосвячених, аби й вони стали освяченими для Господа.",
        "18": "Адже більша частина народу, переважно з нащадків Єфрема, Манассії, Іссахара та Завулона, не очистились, але їли Пасху не у відповідності з приписами, тому Єзекія молився за них, говорячи: Господи благий! Прости кожного,",
        "19": "хто всім своїм серцем бажає шукати Господа, Бога своїх батьків, навіть якщо він належним чином не освятився, аби уживати святиню.",
        "20": "І Господь вислухав Єзекію, й простив людям.",
        "21": "Отже, Ізраїльтяни, котрі зібрались в Єрусалимі, з великою радістю відзначали Свято Опрісноків протягом семи днів. Щодня левіти разом зі священиками щосили прославляли Господа, граючи на голосних інструментах для Господа.",
        "22": "Єзекія ж підбадьорливо розмовляв з усіма левітами, котрі так добре і вміло виконували служіння на честь Господа. Усі сім днів люди споживали святкову їжу, приносячи мирні жертви й прославляючи Господа, Бога своїх батьків.",
        "23": "Під кінець усе зібрання на своїй нараді вирішило продовжити святкування ще сім наступних днів. Тож з радістю святкували ще сім днів.",
        "24": "З цією метою Юдейський цар Єзекія, дав громаді тисячу тельців і сім тисяч овець; так само і можновладці пожертвували громаді тисячу тельців і десять тисяч овець. За цей час багато священиків також звершили обряд освячення.",
        "25": "Тому веселилась уся Юдейська громада разом зі священиками та левітами; раділи також усі ті, котрі зараз прийшли з Ізраїлю разом з усіма приходцями з Ізраїльського краю, котрі вже мешкали в Юдеї.",
        "26": "В Єрусалимі панувала велика радість, адже від часу владарювання Давидового сина Ізраїльського царя Соломона, чогось подібного в Єрусалимі ще не було.",
        "27": "Нарешті виступили священики та левіти, і поблагословили народ. Голос їхньої молитви був потужний, а їхня молитва досягала святого місцеперебування Господа на небесах!"
    },
    "31": {
        "1": "А коли все це закінчилось, то всі Ізраїльтяни, котрі були в Єрусалимі, вирушили в інші міста Юдеї. Вони порозбивали стовпи-статуї Астарти, повирубували священні гаї (Ашери) і дощенту знищили жертовники на узвишшях в усій Юдеї та серед нащадків Веніяміна, Єфрема й Манассії. Після цього всі Ізраїльтяни повернулись у власні наділи своїх міст.",
        "2": "Після цього Єзекія встановив черги для груп священиків та левітів, – група за групою, – відповідно до обов’язків кожного в служінні. Священики й левіти повинні були звершувати жертви всепалення та мирні подячні жертви, беручи участь у належному для кожного служінні, а також прославляючи та вихваляючи Господа в брамах Господнього Храму.",
        "3": "Цар також призначив зі свого прибутку, як власну частку для жертв всепалень. Це мали бути ранкові й вечірні жертви всепалення, жертви всепалення щосуботи, під час новомісяччя та в інші свята, у відповідності з написаним у Господньому Законі.",
        "4": "Він також наказав людям, мешканцям Єрусалима, віддавати визначену частку священикам і левітам, аби ті могли належним чином дотримуватись Господнього Закону.",
        "5": "Щойно цей наказ був оповіщений, як Ізраїльтяни принесли багато первоплодів збіжжя, вина, олії, меду та інші плоди землі; вони також приносили і щедрі десятини з усього.",
        "6": "Так само Ізраїльтяни та Юдеї, що мешкали в інших Юдейських містах, приносили десятину з великої худоби та худоби дрібної, а також з дарів, посвячених Господу, своєму Богові. Приносячи, вони понаскладали великі купи всього.",
        "7": "Третього місяця вони почали приносити дари, а в сьомому місяці закінчили.",
        "8": "Коли ж Єзекія та можновладці прийшли й побачили зібрані запаси, то подякували Господу і Його народові, Ізраїлю.",
        "9": "Коли Єзекія почав розпитувати священиків та левітів про зібрані дари,",
        "10": "то первосвященик Азарія, з покоління Садока, відповів йому, пояснюючи: з того часу, як почали приносити ці дари до Господнього Храму, ми наїдались досхочу, але й багато залишалося, адже Господь поблагословив Свій народ. Оце те, що залишилося.",
        "11": "Тому Єзекія наказав приготувати при Господньому Храмі складські приміщення, – і коли приготували,",
        "12": "з усією вірністю занесли туди святі приношення, десятини й посвячені дари. Начальником над коморами був призначений левіт Кенанія, а його брат, Шімей, був його заступником.",
        "13": "За наказом царя Єзекії та керівника Божого Храму Азарії, в розпорядження Кенанії та його брата Шімея, були призначені: Єхіїл, Азазія, Нахат, Асаїл, Єрімот, Йозавад, Еліїл, Їсмахія, Махат і Беная.",
        "14": "А левіт Коре, син Їмни, придверний вартовий при Східній Брамі, був відповідальним за добровільні дари для Бога, та розподіл Господніх приношень і найсвятіших речей.",
        "15": "Під його керівництвом були: Еден, Мініямін, Єшуа, Шемая, Амарія і Шеханія, котрі в священицьких містах чесно і справедливо розподіляли усе це серед своїх братів, згідно з їхніми чергами, як старшим, так і молодшим,",
        "16": "незалежно від їхніх родоводів, мужчинам від трьох років і вище, – кожному, хто мав би колись прийти в Господній Храм на своє щоденне служіння, згідно зі своїми обов’язками, та своїми чергами.",
        "17": "Священики були внесені у списки за своїми батьківськими родинами, а левіти від двадцяти років і старше, – за їхніми посадами, та за їхніми чергами.",
        "18": "У ці родовідні списки вносились навіть малі діти, а також жінки, сини й дочки всієї родини, адже вони сумлінно посвятили себе святій справі.",
        "19": "Для нащадків Аарона, священиків, котрі мешкали в містах з пасовиськами, – для кожного, зокрема, міста були поіменно призначені мужі, котрі наділяли мужчин зі священицької родини, а також кожного вписаного в родовід левіта належною йому часткою.",
        "20": "Оце ті реформи, які звершив Єзекія по всій Юдеї. Його вчинки були чесними і правильними перед Господом, його Богом.",
        "21": "У кожній справі, яку він розпочинав, – чи щодо служіння в Божому Храмі, чи відносно Закону та Заповідей, він постійно радився зі своїм Богом, і діяв від щирого серця, тому йому щастило."
    },
    "32": {
        "1": "Після цих подій і всіх ознак вірності Єзекії, прийшов ассирійський цар Сеннахерів, і, виступивши проти Юдеї, учинив осаду навколо укріплених міст, з наміром їх захопити для себе.",
        "2": "Коли Єзекія побачив, що Сеннахерів виступив з наміром завоювати і Єрусалим,",
        "3": "то, порадившись зі своїми командирами війська та своїми лицарями він запропонував засипати водні джерела, що за містом; вони його в цьому підтримали.",
        "4": "Було зібрано багато людей, і вони перекрили всі водні джерела та засипали потік, що протікав через край, говорячи: Для чого, прийшовши сюди, ассирійські царі мали би тут багато води?",
        "5": "Підбадьорившись духом, він відновив зруйновані місцями стіни міста, збудував на них башти. Навколо старої стіни побудував іншу стіну; укріпив фортецю Мілло в Місті Давида та заготовив багато зброї – списів і щитів.",
        "6": "Він настановив над народом воєначальників, зібрав їх до себе на майдан перед брамою міста, і, підбадьорюючи їх, натхненно говорив:",
        "7": "Кріпіться і будьте мужніми, не бійтесь і не жахайтесь ассирійського царя, ані тієї численності війська, яка з ним, адже з нами значно більша сила, ніж у нього!",
        "8": "З ним – людська потуга, а з нами – Господь, наш Бог; Він нам допоможе, й буде за нас провадити битву! Промова Юдейського царя Єзекії підбадьорила народ.",
        "9": "Після цього ассирійський цар Сеннахерів, який зі своїм військом таборував під Лахішем, послав своїх сановників у Єрусалим до Юдейського царя Єзекії та до всіх Юдеїв, мешканців Єрусалима, з такою заявою:",
        "10": "Так говорить ассирійський цар Сеннахерів: На що ви покладаєте надію, засівши в Єрусалимі, який перебуває в облозі?",
        "11": "Нехай не обманює вас Єзекія, прирікши вас на неминучу смерть від голоду та спраги й запевняючи: Господь, наш Бог, врятує нас від рук ассирійського царя!",
        "12": "Хіба це не той самий Єзекія, котрий знищив його жертовники та його узвишшя, і звелів Юдеям та Єрусалимові, говорячи: Поклоняйтесь перед одним лише жертовником і на ньому звершуйте кадіння?",
        "13": "Хіба ви не знаєте, що зробив я і мої батьки з усіма народами країн? Хіба будь-коли спромоглися боги народів тих країн врятувати свої власні країни від моєї руки?",
        "14": "Котрий з-посеред усіх богів тих народів, яких вигубили мої батьки, врятував їх? Котрий з них спромігся врятувати свій народ від моєї руки? Тож хіба зможе ваш Бог врятувати вас від моєї руки?",
        "15": "Нехай же тепер вас не обманює Єзекія і нехай не переконує вас діяти так само! Тож не вірте йому! Адже жоден бог будь-якого народу чи царства не зможе врятувати свій народ з моєї руки, як і раніше з рук моїх батьків, то хіба ваш Бог здатний врятувати вас від моєї руки?!",
        "16": "І ще багато чого говорили його посланці проти Господа Бога та проти його слуги Єзекії.",
        "17": "Сеннахерів також написав лист, аби в ньому зневажити Господа, Бога Ізраїлю, говорячи про Нього: Як боги народів інших країн не врятували своїх народів від моєї руки, так і Бог Єзекії не врятує Свого народу від моєї руки!",
        "18": "Вони ( сановники царя ) волали дуже голосно Юдейською мовою, звертаючись до мешканців Єрусалима, які стояли на стіні, з метою налякати їх, а перелякавши, таким чином захопити місто.",
        "19": "Отже, вони багато говорили проти Бога Єрусалима, як і проти богів народів землі, які є витворами людських рук.",
        "20": "З цього приводу палко молились як цар Єзекія, так і пророк Ісая, син Амоса, волаючи про допомогу з неба.",
        "21": "Після того Господь послав ангела, котрий знищив усіх хоробрих воїнів, командирів і можновладців у таборі ассирійського царя, так що зганьблений і знеславлений він повернувся до свого краю. Коли ж він увійшов у капище свого бога, його вбили мечем його рідні сини.",
        "22": "Отже, Господь врятував Єзекію і всіх мешканців Єрусалима, від рук ассирійського царя Сеннахеріва та від рук усіх ворогів, забезпечивши їх звідусіль спокоєм.",
        "23": "Тому було багато таких, котрі приносили в Єрусалим дари для Господа та цінні подарунки Юдейському цареві Єзекії. Після цього він став дуже славнозвісним серед усіх народів…",
        "24": "Але так сталось, що в той час Єзекія смертельно занедужав. Він молився до Господа, Котрий його вислухав і учинив для нього незвичну ознаку.",
        "25": "Проте Єзекія не віддячив Йому за виявлене до нього добродійство, оскільки його серце загорділо, тому Бог запалав гнівом на нього, на Юдею і на весь Єрусалим.",
        "26": "Коли ж Єзекія пізніше впокорився й покаявся в своїй гордині, як і всі мешканці Єрусалима, то Господній гнів не впав на них у часи Єзекії.",
        "27": "Єзекія був багатим і користувався дуже великою славою. Він спорудив собі скарбниці для срібла, золота, коштовного каміння та пахощів, а також для щитів та всякого коштовного начиння.",
        "28": "Крім того він побудував комори для запасів зерна, вина та олії; спорудив стайні для різної худоби та загони для овець.",
        "29": "Він також будував міста. Єзекія придбав собі численні отари овець та великої худоби, адже Господь обдарував його дуже великими маєтками.",
        "30": "Саме Єзекія перекрив русло води Верхнього Гіхону і пустив її вниз на захід до Міста Давида. Отже, Єзекії щастило в усякому його ділі.",
        "31": "Проте, коли прийшли посли можновладців Вавилону, які були послані до нього, щоб довідатись про незвичну ознаку, яка трапилась в краю, Бог його залишив, випробовуючи його, аби довідатись про всі його сердечні задуми.",
        "32": "А всі інші події з життя Єзекії та його благочестиві діяння записані у Видіннях Пророка Ісаї, Сина Амоса, а також у Книзі Юдейських та Ізраїльських Царів.",
        "33": "Тож Єзекія спочив зі своїми батьками, і його поховали у верхній частині гробниці біля синів Давида. Всі Юдеї та мешканці Єрусалима віддали йому після смерті належні почесті. Після Єзекії став царем його син Манассія."
    },
    "33": {
        "1": "Манассії було дванадцять років, коли він зійшов на царський престол, і п’ятдесят п’ять років владарював у Єрусалимі.",
        "2": "Він чинив зло перед Господом, наслідуючи огидні звичаї народів, яких Господь прогнав перед Ізраїльтянами.",
        "3": "Він знову побудував капища на узвишшях, які знищив його батько Єзекія, та спорудив жертовники ваалам, влаштував священні гаї ( Ашери ), поклонявся й служив усьому небесному воїнству.",
        "4": "Він навіть поставив ідольські жертовники в Господньому Храмі, щодо якого Господь сказав: У Єрусалимі пробуватиме Моє Ім’я навіки!",
        "5": "Він спорудив жертовники всьому небесному воїнству в обох дворах Господнього Храму.",
        "6": "Манассія проводив своїх дітей через вогонь у Долині Бен-Гінном, займався чаклуванням і ворожінням, завів викликачів духів та заклиначів. Він примножував також інші злочини перед Господом, викликаючи Його гнів.",
        "7": "Зробивши різьблену статую Астарти, він поставив її в Божому Храмі, про який Бог сказав Давидові та його синові Соломону такі слова: У цьому Храмі та в Єрусалимі, якого Я обрав серед усіх племен Ізраїлю, закарбую Моє Ім’я навіки!",
        "8": "Я більше не дозволю, щоб ноги Ізраїльтян залишили край, який Я призначив їхнім батькам, але за умови, що вони будуть твердо дотримуватись усього того, що Я їм заповів через Мойсея, згідно з усім Законом, Заповідями і постановами.",
        "9": "Але Манассія розбестив Юдею і мешканців Єрусалима, так що вони чинили гірше, ніж ті народи, яких Господь знищив задля Ізраїльтян.",
        "10": "Господь застерігав Манассію та його громадян, але вони на те не зважали.",
        "11": "Тому Господь спровадив на них командирів війська ассирійського царя, які схопили Манассію, прив’язали ланцюгом й, закувавши його в мідні кайдани, запровадили його до Вавилона.",
        "12": "І коли він опинився в тяжких обставинах, то почав благати Господа, свого Бога; він цілковито впокорився перед Богом своїх батьків.",
        "13": "Манассія щиро молився до Нього, і Господь пішов йому назустріч, вислухав його благання, і повернув його в Єрусалим на його царство. Манассія зрозумів, що Господь є Богом.",
        "14": "Після цього він спорудив зовнішню стіну Міста Давида в долині на захід від Гіхону аж до входу в Рибну Браму, навколо Офелу, значно піднявши її вгору. В усіх містах-твердинях Юдеї Манассія настановив воєначальників.",
        "15": "Він усунув чужих богів і різьблену статую Астарти з Господнього Храму, а також усі жертовники, які раніше збудував на горі поряд з Господнім Храмом у Єрусалимі, викинувши усе це за місто.",
        "16": "Манассія встановив Господній жертовник на його місце, й приніс на ньому мирні жертви подяки, і наказав Юдеям, аби служили Господу, Богові Ізраїлю.",
        "17": "Проте народ і надалі приносив жертви в капищах на узвишшях, але вже Господу, своєму Богові.",
        "18": "Усі інші оповіді про Манассію та зміст його молитви до свого Бога, слова провидців, які звертались до нього в Ім’я Господа, Бога Ізраїлю, – все це записано в Книзі Літопису Ізраїльських Царів.",
        "19": "Про його молитву, і те, як Бог вислухав Його благання; про всі його гріхи та його відступництво; про ті місця, де споруджував капища на узвишшях й влаштовував священні гаї ( Ашери ); про різьбленого боввана до свого упокорення, – про все це записано в Споминах Ясновидця Хозая.",
        "20": "Манассія спочив зі своїми батьками, і його поховали в його власному палаці. Замість нього став царем його син Амон.",
        "21": "Амонові було двадцять два роки, коли він зійшов на царський престол, і два роки владарював у Єрусалимі.",
        "22": "Він чинив те, що було не до вподоби Господу, за прикладом свого батька Манассії. Амон приносив жертви і поклонявся всім ідолам, яких наробив його батько Манассія.",
        "23": "Але, на відміну від свого батька Манассії, Амон не впокорився перед Господом; він лише збільшував свої провини.",
        "24": "Проти нього вчинили змову його слуги, і вбили його у його власному палаці.",
        "25": "Проте громадяни країни знищили всіх, хто брав участь у змові проти царя Амона, і замість нього ті ж громадяни оголосили царем його сина Йосію."
    },
    "34": {
        "1": "Йосія зійшов на царський престол, коли йому було вісім років, і тридцять один рік владарював у Єрусалимі.",
        "2": "Він чинив те, що було до вподоби Господу, йдучи слідами свого прабатька Давида, не відступаючи ні праворуч, ні ліворуч.",
        "3": "На восьмий рік свого владарювання, в своєму юному віці, він почав шукати спілкування з Богом свого прабатька Давида, а в дванадцятому році правління він почав очищати Юдею і Єрусалим від капищ на узвишшях, священних гаїв ( Ашер ) від різьблених та литих ідолів-бовванів.",
        "4": "У його присутності зруйнували жертовники ваалів і вівтарики для кадіння, що стояли над ними; він повирубував священні гаї ( Ашери ), а різьблені й литі ідоли-боввани наказав розтрощити, розтерти на порох і розсипати над могилами тих, хто їм колись приносив жертви.",
        "5": "Він спалив кості жерців на жертовниках, на яких вони приносили жертви, і таким чином очистив Юдею та Єрусалим від осквернення.",
        "6": "У містах Манассії, Єфрема, Симеона, і аж до Нефталима серед спустошених довколишніх руїн",
        "7": "він зруйнував жертовники й вирубав священні гаї ( Ашери ), порозбивав ущент ідолів, знищив усі кадильні жертовники в усьому Ізраїльському краю, після чого повернувся в Єрусалим.",
        "8": "На вісімнадцятий рік свого владарювання, після очищення краю і Храму, Йосія послав Шафана, сина Ацалії, міського голову Маасею, та літописця Йоаха, сина Йоахаза, з наказом розпочати ремонт Храму Господа, свого Бога.",
        "9": "Вони віддали первосвященику Хілкії всі гроші, передані левітами, охоронцями брами, й принесені до Божого Храму нащадками Манассії, Єфрема та інших Ізраїльтян, котрі ще залишилися, як і всіх Юдеїв, веніямінців і мешканців Єрусалима.",
        "10": "Ці гроші передали підрядникам ( прорабам ), призначеним для виконання праці з пошкодженнь Господнього Храму, аби вони могли розраховуватись із робітниками, котрі виконували ці роботи в Господньому Храмі, – зокрема,",
        "11": "теслярам, каменярам-мулярам, – а також здійснювати придбання тесаних каменів та дерева для скріплювання і відбудови будинків, зруйнованих Юдейськими царями.",
        "12": "Ці мужі виконували свою працю сумлінно. Начальниками над ними були Яхат і Овадія, – левіти з нащадків Мерарі, а також Захарія, і Мешуллам із нащадків Кегата, котрі здійснювали нагляд. Усі інші левіти, котрі вміли грати на музичних інструментах,",
        "13": "керували носіями вантажів, а також працею різноробочих. Деякі з левітів були писарями, наглядачами та придверниками.",
        "14": "Коли вони діставали гроші, які зберігались у Господньому Храмі, священик Хілкія знайшов Книгу Господнього Закону, записаного через Мойсея.",
        "15": "Хілкія звернувся до писаря Шафана і сказав: Я знайшов у Господньому Храмі Книгу Закону. І Хілкія передав Книгу Шафанові.",
        "16": "Шафан приніс Книгу до царя, але спочатку він дав цареві звіт у таких словах: Все, що було твоїм слугам доручено, вони виконують!",
        "17": "Вони порахували гроші, що знаходились у Господньому Храмі і передали їх у руки наглядачів, а ті – в руки виконавців робіт!",
        "18": "Потім писар Шафан повідомив цареві, сказавши: Священик Хілкія дав мені Книгу! І Шафан прочитав її перед царем.",
        "19": "Так сталося, що коли цар почув слова Закону, він роздер на собі одяг.",
        "20": "Після цього цар наказав Хілкії та Ахікамові, синові Шафана, а також Авдонові, синові Міхи, писареві Шафанові та Асаї, слузі царя, звелівши:",
        "21": "Підіть і запитайте про мене Господа та про тих, хто ще залишився в Ізраїлі і в Юдеї, як розуміти слова знайденої Книги! Адже, згідно з написаним, проти нас палає великий Господній гнів, за те, що наші батьки не дотримувались Господнього веління, і не чинили у відповідності з тим, що написане в цій Книзі.",
        "22": "Отже, Хілкія разом з тими, кому цар доручив, пішли до пророчиці Хулди, дружини Шаллума, сина Токгата, онука Хасри, що доглядав одяг, яка мешкала в Новій ділянці міста Єрусалима, й розмовляли з нею.",
        "23": "Вона ж їм переказала слова Господа, Бога Ізраїлю. Перекажіть чоловікові, котрий вас послав до мене, – промовила вона до них, –",
        "24": "що говорить Господь: Незабаром Я спроваджу нещастя на це місто та на його мешканців, – усі ті прокляття, що записані в Книзі, яку прочитали перед Юдейським царем, –",
        "25": "через те, що вони Мене залишили, й кадили ладаном перед чужими богами, викликаючи своїми вчинками Мій гнів. Тому й палає Мій гнів щодо цього місця, і вже не погасне!",
        "26": "А Юдейському цареві, котрий вас послав запитати в Господа, передайте слова, які йому особисто говорить Господь, Бог Ізраїлю: Провіщення, яке ти почув з Книги, здійсниться.",
        "27": "Оскільки ж твоє серце виявилось чутливим, і ти впокорився перед Богом, почувши, що Я сказав про це місто та про його мешканців; ти покірно звернувся до Мене, роздерши свої шати, і навіть заплакав переді Мною, то Я почув тебе, – говорить Господь!",
        "28": "Тому Я прилучу тебе до твоїх батьків, і ти зійдеш у твою гробницю з миром, аби твої очі не бачили усього того лиха, яке Я спроваджу на це місце та на його мешканців!‥ Коли вони передали цареві таку відповідь,",
        "29": "то цар послав, аби зібрали усіх старійшин Юдеї та Єрусалима.",
        "30": "Після того цар увійшов у Господній Храм разом з усіма Юдейськими мужами та мешканцями Єрусалима, а також священики, левіти і весь народ, – від найстаршого й до наймолодшого. Там він прочитав так, щоб усі почули, слова Книги Заповіту, знайденої в Господньому Храмі.",
        "31": "Після цього цар став на своєму місці, й уклав ( поновив ) перед Господом Заповіт, пообіцявши йти слідом за Господом, виконувати Його Заповіді, Його свідчення та Його постанови від усього свого серця і від усієї своєї душі, дотримуючись умов Заповіту, записаного в цій Книзі.",
        "32": "Цар закликав аби всі присутні мешканці Єрусалима і Веніямінового краю також присягнулись у тому ж. З того часу всі мешканці Єрусалима почали дотримуватись Заповіту Господа, Бога своїх батьків.",
        "33": "Отже, Йосія повикидав усі гидоти з усіх земель, які належали нащадкам Ізраїля, і схилив усіх, котрі проживали в Ізраїлі, до служіння Господу, своєму Богові. Протягом усього його життя вони не відступали від Господа, Бога своїх батьків."
    },
    "35": {
        "1": "Йосія справив у Єрусалимі Пасху для Господа. Як і належало, чотирнадцятого дня першого місяця приготували пасхальне ягня.",
        "2": "Він відновив і діяльність священиків у відповідності з їхніми посадами, заохочуючи їх до служіння в Господньому Храмі.",
        "3": "Йосія звернувся також і до левітів, котрі навчали весь Ізраїль, і були посвячені Господу: Поставте святий Ковчег у Храмі, який збудував Ізраїльський цар Соломон, син Давида. Немає необхідності носити його на плечах. Відтепер служіть Господу, вашому Богові, та Його народові, Ізраїлю!",
        "4": "Будьте готові до служіння за вашими батьківськими родинами та за вашими чергами, згідно з постановою Ізраїльського царя Давида, і за приписом його сина Соломона,",
        "5": "і станьте в Святилищі за вашими поділами батьківських родин з вашими братами, – синами народу, відповідно до левітського родинного поділу.",
        "6": "Заріжте Пасхальне ягня і освятіться! Будьте готові прислуговувати вашим братам, аби й вони чинили за Господнім словом, переданим за посередництвом Мойсея.",
        "7": "Йосія зі свого власного майна дав, як Пасхальну жертву для свого народу і всіх інших присутніх там людей, ягнят і козлят загальною кількістю тридцять тисяч, а також три тисячі тельців.",
        "8": "Так само і його можновладці дали добровільні пожертви народові, священикам і левітам. Зокрема, Хілкія, Захарія та Єгіїл, керівники Божого Храму, дали священикам на пасхальні жертви дві тисячі шістсот дрібної худоби й триста тельців.",
        "9": "Не залишились осторонь і начальники левітів, – Кенанія та його співбрати: Шемая і Натанаїл, Хашавія, Єіїл і Йозавад, – подарувавши левітам на пасхальні жертви п’ять тисяч дрібної худоби і п’ятсот тельців.",
        "10": "Коли закінчилась підготовка до служіння, священики зайняли свої місця, як і левіти, згідно зі своїми чергами. За царським наказом",
        "11": "вони почали різати Пасхальні ягнята. Священики брали з рук левітів кров, і нею кропили, в той час як левіти здирали з жертв шкури.",
        "12": "Всіх тварин, призначених на жертвоприношення розподілили, аби потім розділити між окремими групами людей за батьківськими родинами, щоб вони принесли їх у жертву для Господа, як написано в книзі Мойсея. Те саме було зроблене з тельцями.",
        "13": "Згідно з приписом, Пасхальне ягня пекли на вогні, тоді як інші священні жертви варили в казанах, у котлах і в горнятках, після чого з поспіхом роздавали, обслуговуючи всіх людей.",
        "14": "Після цього левіти готували м’ясо жертв для себе і священиків, оскільки священики, як нащадки Аарона, були зайняті принесенням жертв всепалень, а також спаленням жиру до самої ночі. З цієї причини левіти готували їжу собі та священикам, нащадкам Аарона.",
        "15": "Те саме і відносно співаків, нащадків Асафа: вони стояли на своїх місцях, виконуючи свої обов’язки згідно з постановою Давида, Асафа, Гемана та Єдутуна, ясновидця царя. Також і придверники всіх дверей, – вони незмінно виконували свої обов’язки, оскільки їм не можна було залишати свою святу службу. Тому і для них їхні брати-левіти готували пасхальне м’ясо.",
        "16": "Саме так у той день було відновлене Господнє служіння, аби з того часу, за наказом царя Йосії, так відзначали Пасху і звершували жертви всепалення на Господньому жертовнику постійно.",
        "17": "У той час Ізраїльтяни, котрі тоді там перебували, справляли Пасху і свято опрісноків протягом семи днів.",
        "18": "Такої Пасхи, як ця, в Ізраїлі не відзначали з часу пророка Самуїла; жоден Ізраїльський цар не відзначав Пасху так, як та, яку відзначив Йосія, разом зі священиками, левітами, всіма Юдеями та Ізраїльтянами, які туди прибули, як і з тими, котрі мешкали в Єрусалимі,",
        "19": "Ця Пасха справлялась у вісімнадцятому році владарювання Йосії.",
        "20": "Після всіх тих подій, коли Йосія відновив служіння в Храмі, єгипетський цар Нехо пішов війною на Каркеміш, що над Євфратом, але Йосія виступив йому назустріч.",
        "21": "Нехо послав до нього послів з такими словами: Що мені до тебе, Юдейський царю, адже зараз я вирушив не проти тебе, а проти тих, з ким я в стані війни. Бог мені звелів поспішати!? Ти ж не протидій Богові, Котрий зі мною, щоб часом Він тебе не знищив!",
        "22": "Але Йосія не відступив від нього, а переодягнувся, аби з ним виступити в бій, – він не звернув уваги на слова Нехо, що походили від Бога, й розпочав битву в долині Меґіддо.",
        "23": "Цар Йосія був поранений стрілами лучників і сказав своїм слугам: Винесіть мене звідти, бо я тяжко поранений!",
        "24": "Тож його слуги зняли його з бойової колісниці і поклали його на іншу колісницю, яка також належала йому, й повезли його до Єрусалима, де він помер і був похований у гробниці своїх прабатьків. Уся Юдея та Єрусалим оплакували Йосію.",
        "25": "Навіть Єремія склав жалібну пісню про Йосію. Ще й досі співаки та співачки оспівують Йосію. Це ввійшло в ритуал у Ізраїлі, – і вона записана в Піснях Жалоби.",
        "26": "Усі інші події щодо владарювання Йосії, його благородні вчинки вірності Господньому Закону,",
        "27": "від початку й до кінця, описані в Книзі Ізраїльських та Юдейських Царів."
    },
    "36": {
        "1": "Після цього народ краю взяв сина Йосії, Йоахаза, й проголосив його, замість його батька, царем у Єрусалимі.",
        "2": "Йоахаз мав двадцять три роки, коли він зійшов на царський престол. Він владарював у Єрусалимі три місяці.",
        "3": "Єгипетський цар усунув його від влади в Єрусалимі, а на край наклав данину в розмірі сто талантів срібла й талант золота.",
        "4": "Єгипетський цар поставив над Юдеєю та Єрусалимом Йоахазового брата Еліякима, змінивши його ім’я на Єгояким. Що ж до його брата Йоахаза, то Нехо забрав його і відпровадив до Єгипту.",
        "5": "Єгоякиму було двадцять п’ять років, коли він зійшов на царський престол, і одинадцять років він владарював у Єрусалимі. Він чинив зло, що було не до вподоби Господу, його Богові.",
        "6": "Проти нього виступив вавилонський цар Навуходоносор, і, закувавши в мідні кайдани, запровадив його у Вавилон.",
        "7": "Крім того, частину посуду Господнього Храму Навуходоносор забрав до Вавилона, й поклав його в своєму капищі у Вавилоні.",
        "8": "Всі інші оповіді про Єгоякима, – про всі ті гидкі справи, які він чинив, і що в результаті його спіткало, – записані в Книзі Ізраїльських та Юдейських Царів. Замість нього став царем його син Єгояхін.",
        "9": "Єгояхін мав вісімнадцять років, коли він зійшов на царський престол, і три місяці й десять днів владарював у Єрусалимі. Він чинив зло, що було не до вподоби Господу.",
        "10": "На зламі календарного року, цар Навуходоносор послав, аби його спровадили у Вавилон разом з коштовним начинням ( посудом ) Господнього Храму, а замість нього царем над Юдеєю та Єрусалимом поставив його брата Седекію.",
        "11": "Седекії було двадцять один рік, коли він зійшов на царський престол, і одинадцять років владарював у Єрусалимі.",
        "12": "Він чинив зло перед Господом, своїм Богом, і не впокорився навіть після слів пророка Єремії, через якого звертався до нього Господь.",
        "13": "Він також збунтувався і проти царя Навуходоносора, якому він присягнувся у вірності Божим Ім’ям, став тугошиїм та жорстокосердим настільки, що відвернувся від Господа, Бога Ізраїлю.",
        "14": "Так само й усі можновладці зі священиків і народу постійно грішили, наслідуючи гидкі звичаї чужих народів, оскверняючи й Господній Храм, який Він освятив у Єрусалимі.",
        "15": "Проте Господь, Бог їхніх батьків, постійно посилав до них своїх вісників, оскільки жалів і співчував Своєму народові, щадив Своє місцеперебування.",
        "16": "Але вони знущались над Божими вісниками, зневажливо ставились до Його застережень й глузували з Його пророків, аж поки Господній гнів не впав на Його народ, так що вже не було порятунку.",
        "17": "Тому Він спровадив на них халдейського царя, котрий вражав їхніх юнаків мечем у їхньому святому Храмі, – не щадив ні юнака, ні дівчини, ані людини похилого віку, – всіх Господь віддав у його руки.",
        "18": "Усе начиння Божого Храму, – великий і малий посуд, скарби Божого Храму та всі скарби царя і його можновладців, – усе переніс до Вавилона.",
        "19": "Халдеї спалили Господній Храм і зруйнували стіни Єрусалима; спалили вогнем усі його палаци, так що вогонь знищив усі набуті коштовності народу.",
        "20": "Всіх, уцілілих від меча Навуходоносор полонив у Вавилон. Там вони були йому та його нащадкам рабами аж поки царське владарювання не перейшло до персів.",
        "21": "Так виповнилось слово Господа, сказане пророком Єремією, такого змісту: Доки край не задовольниться суботнім спокоєм, увесь час його спустошення, – тобто до завершення сімдесяти років, – буде суботнім часом спокою.",
        "22": "Першого року владарювання перського царя Кіра, – як виконання Господнього слова, провіщеного пророком Єремією, – Господь спонукав дух перського царя Кіра, аби він оголосив у всьому своєму царстві, усно та письмово, повідомляючи:",
        "23": "Так говорить Кір, цар Персії: Господь, Бог небес, дав мені всі царства землі, й Він наказав мені відбудувати Йому Храм у Єрусалимі, що в Юдеї. Хто з усього Його народу є серед нас, нехай відправляється туди, і Господь, його Бог, буде з ним."
    }
}