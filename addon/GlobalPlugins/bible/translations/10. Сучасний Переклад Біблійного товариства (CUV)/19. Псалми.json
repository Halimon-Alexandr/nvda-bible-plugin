{
    "1": {
        "1": "Блаженний чоловік, який не бере участі у раді нечестивих, не стає на дорогу грішників і не сидить у зборищі кепкунів,",
        "2": "але він насолоджується Господнім Законом, і над Його Законом він роздумує вдень і вночі.",
        "3": "Він буде, як дерево, посаджене біля потоків води, яке приносить свій плід у належну пору і листя якого не в’яне. В усьому, що тільки він робить, матиме успіх.",
        "4": "Не так з нечестивими, – вони наче полова, яку розносить вітер.",
        "5": "Тому-то й не встоять ( не виправдаються ) нечестиві на суді, ані грішники на зібранні праведних.",
        "6": "Адже Господь дбає про дорогу праведних, а дорога нечестивих – загибель."
    },
    "2": {
        "1": "Чому метушаться народи, а люди замишляють підступні речі?",
        "2": "Повстають земні царі і князі змовляються разом проти Господа та Його Помазаника, мовляв:",
        "3": "Розбиймо їхні кайдани і скиньмо з себе їхнє ярмо.",
        "4": "Той, Хто знаходиться на небі, посміхається, – Господь глузує з них.",
        "5": "Він заговорить до них у Своєму гніві й в обуренні Своїм наведе на них страх:",
        "6": "Я вже поставив Свого царя на Сіоні, – на Моїй святій горі,",
        "7": "Я сповіщу Господню постанову! Господь сказав мені: Ти Мій Син, Я сьогодні Тебе породив.",
        "8": "Проси в Мене, і дам Тобі народи як Твою спадщину, і Твоє володіння буде до країв землі.",
        "9": "Ти їх розгромиш залізним жезлом, розіб’єш їх, як глиняний посуд.",
        "10": "Тож тепер станьте розумнішими, царі! Прийміть застереження ви, що правите землею!",
        "11": "Служіть Господу зі страхом і радійте з тремтінням.",
        "12": "Шануйте Сина, щоб Він не розгнівався і ви не загинули в дорозі, коли зненацька спалахне Його гнів. Блаженні всі, що на Нього покладаються."
    },
    "3": {
        "1": "Псалом Давидів, коли він утікав від обличчя свого сина Авесалома.",
        "2": "Господи, як же багато моїх ворогів! Багато тих, що повстали проти мене!",
        "3": "Багато про мене кажуть: Нема йому спасіння в Бозі. Музична пауза.",
        "4": "Але Ти, Господи, – щит навколо мене, моя слава; Ти підносиш мою голову.",
        "5": "Голосом своїм я кличу до Господа, і Він відповідає мені зі Своєї святої гори. Музична пауза.",
        "6": "Я лягаю, сплю і прокидаюся, бо Господь підтримує мене.",
        "7": "Я не побоюся десятків тисяч людей, які звідусіль виступають проти мене.",
        "8": "Підіймись, Господи! Врятуй мене, мій Боже! Ти побив усіх ворогів моїх, поламав щелепи та зуби нечестивців.",
        "9": "Від Господа спасіння. Твоє благословення на Твоєму народі. Музична пауза."
    },
    "4": {
        "1": "Диригентові. З музичним супроводом. Псалом Давида.",
        "2": "Коли я кличу, вислухай мене, Боже правди моєї. В утиску моєму Ти послав мені полегшення. Змилуйся наді мною і вислухай мою молитву.",
        "3": "Людські сини! Доки моя честь буде ганьбитись? Доки будете любити пусте й шукати неправди? Музична пауза.",
        "4": "Тож знайте, що Господь відділив для Себе праведного. Господь мене почує, коли я буду кликати до Нього.",
        "5": "Гніваючись, не грішіть. Пороздумуйте у ваших серцях на ваших постелях і заспокойтесь. Музична пауза.",
        "6": "Приносьте справедливі жертви і покладайтесь на Господа.",
        "7": "Багато хто запитує: Хто нам покаже те, що добре? Яви нам світло Твого обличчя, Господи.",
        "8": "Ти послав у моє серце більшу радість, ніж коли є великий достаток пшениці та нового вина.",
        "9": "Тому я спокійно лягаю і засинаю, бо Ти, Господи, єдиний дозволяєш мені жити безпечно."
    },
    "5": {
        "1": "Диригентові. У супроводі сопілок. Псалом Давида.",
        "2": "Господи, почуй мої слова, переймись моїм зітханням,",
        "3": "зверни увагу на голос мого благання, мій Царю і мій Боже, бо я до Тебе молюся.",
        "4": "Господи, зранку прихильно вислухай мій голос, – удосвіта я стоятиму перед Тобою і буду очікувати.",
        "5": "Бо Ти не є Богом, Який може погодитися з беззаконням, – Ти не любиш того, хто чинить зло.",
        "6": "Нечестиві не встоять перед Твоїми очима. – Ти ненавидиш усіх злочинців",
        "7": "і знищиш усіх, хто говорить неправду. Кровожерливою та підступною людиною гидує Господь.",
        "8": "Я ж, за Твоїм великим милосердям, увійду до Твого Дому, поклонюсь у Твоєму святому Храмі в пошані перед Тобою.",
        "9": "Господи, провадь мене у Своїй справедливості. З огляду на моїх ворогів, Ти вирівняй переді мною Твою дорогу.",
        "10": "Адже в їхніх устах немає правди. Їхнє серце – руїна; їхнє горло – відкрита могила, а своїм язиком вони підлещуються.",
        "11": "Засуди їх, Боже, – нехай вони впадуть від власних задумів. Через їхні великі злочини відкинь їх, оскільки вони збунтувалися проти Тебе.",
        "12": "А всі ті, котрі надіються на Тебе, будуть радіти. Вони співатимуть повіки, і Ти захищатимеш їх. Будуть Тобою хвалитися всі, котрі люблять Твоє Ім’я!",
        "13": "Ти, Господи, благословляєш праведника, – наче щитом, вкриваєш його милістю!"
    },
    "6": {
        "1": "Диригентові. З музичним супроводом – на октаву. Псалом Давида.",
        "2": "Господи, не карай мене у Своєму гніві, не картай мене, коли Ти обурений.",
        "3": "Помилуй мене, Господи, бо я безсилий. Зціли мене, Господи, бо мої кості здригаються від страху,",
        "4": "і душа моя дуже занепокоєна. А Ти, Господи, доки ще?",
        "5": "Обернися, Господи, визволи мою душу, – спаси мене задля Свого милосердя!",
        "6": "Адже в смерті немає пам’яті про Тебе, і хто Тебе прославлятиме в шеолі?",
        "7": "Я втомився від свого зітхання; щоночі я сльозами зрошую постіль свою, – своїми сльозами обливаю ложе своє.",
        "8": "Мій зір помутнів від смутку, ослаб через усіх моїх ворогів.",
        "9": "Відступіть від мене всі, що чинять беззаконня, бо Господь прислухався до голосу мого ридання,",
        "10": "Господь почув моє благання, – Господь прийняв мою молитву.",
        "11": "Дуже засоромляться й злякаються всі мої вороги. Вони відвернуться, бо миттєво їх покриє сором."
    },
    "7": {
        "1": "Жалібна пісня Давида, яку він заспівав Господеві з приводу веніямінця Хусія.",
        "2": "Господи, мій Боже, на Тебе я покладаю надію. Спаси мене від усіх моїх переслідувачів і визволь мене,",
        "3": "щоб нападник не розшматував мою душу, наче лев, коли нема кому рятувати.",
        "4": "Господи, Боже мій, якщо я учинив щось, – коли в моїх діях беззаконня,",
        "5": "якщо я віддавав злом тому, хто був у мирі зі мною чи пограбував того, хто без причини став моїм ворогом,",
        "6": "то нехай ворог переслідує мою душу, нехай схопить і втопче в землю моє життя, і славу мою хай оберне на порох. Музична пауза.",
        "7": "Повстань, Господи, у Своєму гніві, підіймись проти люті моїх ворогів, – підведися, Боже мій, адже Ти запровадив суд;",
        "8": "Тебе оточить безліч народів, і над ними сядь на висоті.",
        "9": "Господь судитиме народи. Суди і мене, Господи, за моєю правдивістю і за моєю невинністю.",
        "10": "Хай скінчиться злостивість нечестивих, а праведного Ти підтримай. Праведний Боже, Ти досліджуєш серця й утроби.",
        "11": "Мій захист від Бога, Який спасає щирих серцем.",
        "12": "Бог є справедливим Суддею, Бог приборкує ( людей ) щодня.",
        "13": "Проте якщо не навернетеся, Він нагострить Свого меча, натягне тятиву Свого лука й приготує його.",
        "14": "Він для такого приготує смертельну зброю, – вогняними зробить Свої стріли.",
        "15": "Адже нечестивий, зачинаючи неправдою, завагітніє злом і породить обман.",
        "16": "Він копає яму, поглиблює її, але сам же падає в яму, яку викопав.",
        "17": "Його злоба повертається на його голову, і його насильство падає на його тім’я.",
        "18": "А я прославлятиму Господа у Його справедливості, буду оспівувати Ім’я Господа Всевишнього!"
    },
    "8": {
        "1": "Диригентові. На ґітійському інструменті. Псалом Давида.",
        "2": "Господи, Владико наш! Яке величне Твоє Ім’я на всій землі! Ти підняв славу Свою понад небеса!",
        "3": "Устами дітей і немовлят Ти закріпив силу задля Своїх ворогів, аби знищити ворога і месника.",
        "4": "Коли я оглядаю Твої небеса, – діло рук Твоїх, – місяць і зорі, які Ти встановив,",
        "5": "то хто така людина, що пам’ятаєш про неї, або людський син, що провідуєш його?",
        "6": "Ти зробив його дещо меншим від ангелів, славою і честю увінчав його.",
        "7": "Ти дав йому владу над ділами рук Своїх, – все підкорив йому під ноги:",
        "8": "овець, всю іншу скотину, а також польових звірів,",
        "9": "небесних птахів, морських риб та усе, що ходить морськими шляхами.",
        "10": "Господи, Боже наш! Яке ж величне Твоє Ім’я на всій землі!"
    },
    "9": {
        "1": "Диригентові. Так як “На смерть сина”. Псалом Давида.",
        "2": "Буду прославляти Господа усім своїм серцем, розповідатиму про всі Твої чудеса.",
        "3": "Я буду веселитися і радіти Тобою, співатиму Твоєму Імені, о Всевишній!",
        "4": "Бо мої вороги відступили назад, спіткнулися вони і загинули від Твоєї присутності.",
        "5": "Ти сів на престолі як Суддя справедливий. Ти підтримав мою правоту.",
        "6": "Ти докорив народам і знищив нечестивих. Ти стер їхнє ім’я навіки-віків, –",
        "7": "вороги зазнали повної поразки, – їхні руїни вічні. Ти знищив міста, і щезла про них пам’ять.",
        "8": "Та Господь повіки перебуває. Він встановив для суду Свій престол.",
        "9": "Він судитиме Всесвіт у праведності, судитиме народи справедливо.",
        "10": "Господь буде пристановищем пригнобленому, притулком у час скрути.",
        "11": "На Тебе покладатимуть надію ті, котрі знають Твоє Ім’я, бо Ти, Господи, не залишаєш тих, котрі Тебе шукають.",
        "12": "Співайте Господеві, Який перебуває на Сіоні, сповіщайте між народами Його діяння!",
        "13": "Бо Месник за кров про них пам’ятає, – не забуває Він волання убогих!",
        "14": "Помилуй мене, Господи, подивись на мій біль, що завдають мені мої ненависники. Ти, Котрий відводиш мене від брам смерті,",
        "15": "щоб я розповідав про всю Твою славу в брамах дочки Сіону. Я радітиму спасінням Твоїм.",
        "16": "Народи провалилися в яму, яку самі викопали. Їхня нога заплуталась у сітях, які вони наставили.",
        "17": "Господь явив Себе і вчинив суд, – ділами рук своїх упійманий нечестивий. Пісня під час музичної паузи.",
        "18": "Повернуться нечестиві до шеолу, – всі народи, які забувають про Бога.",
        "19": "Бо ж не завжди буде забутий убогий; надія бідних не буде втрачена навіки!",
        "20": "Підіймись, Господи, щоб людина не перемагала. Нехай народи стануть на суд перед Тобою!",
        "21": "Господи, наведи на них страх, – і нехай усі народи зрозуміють, що вони лише люди! Музична пауза."
    },
    "10": {
        "1": "Господи, чому Ти стоїш здалека, чому ховаєшся в час недолі?",
        "2": "У своїй зарозумілості нечестивий переслідує бідного, – вони заплутаються в інтригах, які придумали.",
        "3": "Нечестивий пишається пожаданнями свого серця, і жадібний, догоджаючи собі, зневажає Господа.",
        "4": "Нечестивий у своїй самовпевненості не шукає Бога. В усіх його помислах Бог відсутній.",
        "5": "Йому постійно стелиться дорога. Твої закони усунені з-перед його обличчя, він вихваляється перед усіма своїми противниками.",
        "6": "Говорить він у своєму серці: Я не захитаюся, з роду в рід не зазнаю лиха.",
        "7": "Уста його сповнені прокляттям, підступом і обманом; під його язиком – образа і злочин.",
        "8": "Він сидить у засідці біля осель й потайки вбиває невинного, – очі його підстерігають нещасного.",
        "9": "Він чатує в потаємних місцях, наче лев у гущавині, – вистежує, щоб упіймати вбогого. Він схоплює бідолаху, затягуючи його у свої сіті.",
        "10": "Він причаївся, припавши до землі, й нещасні стають жертвою його сили.",
        "11": "Він каже у своєму серці: Забув Бог, відвернув Своє обличчя, – Він нічого не побачить.",
        "12": "Тож устань, Господи! Боже, підійми Свою руку, не забудь про убогих!",
        "13": "Чому нечестивий має зневажати Бога, вважаючи у своєму серці, що Ти не вимагатимеш звіту?",
        "14": "Адже Ти Господи все бачиш, оскільки Ти зауважуєш страждання і біль, аби кожну справу взяти в Свої руки. На Тебе покладається бідний, – Ти помічник сироті.",
        "15": "Зламай рамено нечестивого і злочинця! Ти дослідиш і покараєш його злочин, так що його більше не буде.",
        "16": "Господь – Цар навіки-віків, а язичники щезнуть з Його землі!",
        "17": "Господи, Ти прислухався до зітхання бідних. Ти зміцнюєш їхні серця, уважно прислухаєшся до них,",
        "18": "щоб захистити сироту й пригнобленого і щоб земна людина більше не наводила страху."
    },
    "11": {
        "1": "Диригентові. Псалом Давида. Я на Господа покладаю надію. Як же ви можете мені казати: Лети на свою гору, немов птах?",
        "2": "Ось нечестиві натягують тятиву лука, прикладають свої стріли до тятиви, щоб у темноті стріляти на довірливих серцем.",
        "3": "Коли зруйнуються основи, що може зробити праведник?",
        "4": "Господь у Своєму святому Храмі; Господь – Його престол на небі. Його очі бачать, Його повіки спостерігають за людськими дітьми.",
        "5": "Господь досліджує праведника. Він ненавидить нечестивого і того, хто любить насильство.",
        "6": "На нечестивих, наче дощем, Він пошле вогонь, сірку та нищівний вітер, – як частку їхньої долі.",
        "7": "Бо справедливий Господь, Він любить правду, і Його обличчя звернене на праведника."
    },
    "12": {
        "1": "Диригентові. На октаву. Псалом Давида.",
        "2": "Спаси, Господи! Бо бракує праведників, оскільки зникають вірні з-поміж людей.",
        "3": "Неправдиво кожний говорить своєму ближньому, – від нещирого серця говорять облесливими устами.",
        "4": "Господь знищить усі зрадливі уста й зухвалий язик",
        "5": "тих, котрі кажуть: Нашим язиком ми переможемо, уста наші при нас! Хто є нашим паном?",
        "6": "Через утиски нужденних та зітхання убогих підіймуся негайно, – говорить Господь, – пошлю спасіння кожному, хто його потребує.",
        "7": "Слова Господні є чистими словами, – сріблом, випробуваним вогнем, відокремленим від землі й сім раз очищеним.",
        "8": "Ти, Господи, охоронятимеш їх ( пригноблених ). Збережи нас від цього роду навіки.",
        "9": "Довкола кружляють нечестиві, тому що підноситься мерзенність людей."
    },
    "13": {
        "1": "Диригентові. Псалом Давида.",
        "2": "Доки, Господи, Ти зовсім не звертатимеш на мене уваги? Доки відвертатимеш Своє обличчя від мене?",
        "3": "Доки буду нагромаджувати журбу в моїй душі й щодня тужити своїм серцем? Доки мій ворог буде величатися наді мною?",
        "4": "Зглянься і вислухай мене, Господи, Боже мій! Просвіти мої очі, щоб часом я не заснув вічним сном,",
        "5": "і щоб бува, не сказав мій ворог: Я його переміг! Аби ті, що мене цькують, не зраділи, якщо я спотикнуся.",
        "6": "Тож я покладаю надію на Твоє милосердя. Моє серце радітиме Твоїм спасінням. Заспіваю Господеві, Який учинив мені добро."
    },
    "14": {
        "1": "Диригентові. Псалом Давида. Безумний у своєму серці сказав: Нема Бога! Вони піддалися розтлінню, чинять огидні речі. Нема жодного, хто б чинив добро.",
        "2": "Господь з неба дивиться на людей, аби побачити, чи є розумний, або той котрий шукає Бога.",
        "3": "Всі відступили, разом стали непридатними; нема нікого, хто чинив би добро, – немає ні одного.",
        "4": "Невже не схаменуться всі ті, що чинять беззаконня, що пожирають мій народ, наче їдять хліб, а на Господа не зважають?",
        "5": "Тому й огорне їх страх, оскільки Бог перебуває з родом праведних.",
        "6": "Ви глузуєте над радою убогого, та Господь є його притулком.",
        "7": "Хто принесе Ізраїлеві спасіння з Сіону? Коли Господь відверне полон Свого народу, тоді зрадіє Яків і звеселиться Ізраїль."
    },
    "15": {
        "1": "Псалом Давида. Господи, хто може перебувати в оселі Твоїй, хто може проживати на Твоїй святій горі?",
        "2": "Той, хто живе бездоганно і чинить справедливо, хто говорить правду від щирого серця;",
        "3": "хто не обмовляє інших своїм язиком, не робить зла своєму ближньому і не ганьбить інших людей.",
        "4": "Хто лиходія вважає за ніщо, але поважає тих, що шанують Господа; хто, присягаючись навіть собі на шкоду, не порушує присяги,",
        "5": "хто грошей своїх не позичає на лихву і не бере хабарів супроти невинних. Хто так чинить, не захитається ніколи."
    },
    "16": {
        "1": "Міхтам Давида. Бережи мене, Боже, бо я на Тебе покладаю надію.",
        "2": "Я сказав Господеві: Ти – мій Господь, і без Тебе моє добро неможливе.",
        "3": "До святих, що на землі, до благородних – до таких уся моя прихильність.",
        "4": "Намножаться страждання тих, котрі йдуть услід інших богів. Я не приноситиму їм ( ідолам ) кровних жертв, і навіть не називатиму їхніх імен своїми устами!",
        "5": "Господь – частка моєї спадщини і моєї долі. Ти охороняєш мій життєвий шлях.",
        "6": "Мій наділ випав мені в найкращих місцях, і спадок подобається мені.",
        "7": "Благословлятиму Господа, що став моїм порадником, – навіть уночі навчає мене моє серце.",
        "8": "Я завжди маю Господа перед собою. Коли Він праворуч мене, я не захитаюсь.",
        "9": "Тому радіє моє серце і веселиться мій дух. Навіть тіло моє безпечно спочиває,",
        "10": "бо Ти не залишиш моєї душі в шеолі й не даси Своєму святому побачити тління.",
        "11": "Ти даси мені пізнати дорогу життя, – у присутності Твоїй повнота радості; у Твоїй правиці розкошування повіки."
    },
    "17": {
        "1": "Молитва Давида. Господи, вислухай мою правду, почуй моє благання, прислухайся до моєї молитви з уст неоманливих.",
        "2": "Хай вийде від Тебе вирок для мене, і Твої очі нехай побачать мою правоту.",
        "3": "Ти випробував моє серце, навістив уночі. Ти перевірив мене і не знайшов нічого злого; я вирішив, що зло не виходитиме з моїх уст.",
        "4": "А в людських справах, керуючись словами Твоїх уст, я оберігав себе від дороги гнобителя.",
        "5": "Зміцни мої кроки на Твоїх стежках, аби мої ноги не спотикались.",
        "6": "Я кличу до Тебе, знаючи, що Ти, Боже, мене вислухаєш. Прихили до мене Своє вухо і почуй мої слова.",
        "7": "Прояви Свою дивовижну милість, – Ти, Котрий рятуєш усіх, котрі шукають притулку в Твоїй правиці від ворогів Твоїх.",
        "8": "Охороняй мене, як зіницю ока. Сховай мене в тіні Своїх крил",
        "9": "від нечестивих, що завдають мені страждань, – від ворогів, які мене оточили.",
        "10": "Їхні серця заплили жиром, а уста їхні говорять пихато.",
        "11": "Тепер звідусіль вони оточили мене, стежать за кожним моїм кроком, аби повалити на землю.",
        "12": "Кожен з них подібний до лева, що чатує за здобиччю, або до левеняти, що сидить в укритті.",
        "13": "Встань, Господи, виступи проти нечестивого і повали його – Своїм мечем врятуй мене від нього;",
        "14": "рукою Своєю Господи, врятуй від людей цього світу, – від людей, доля яких у дочасному житті. Своїми скарбами Ти наповнив їхнє черево. Вони задоволені дітьми, а ті – рештки залишають своїм дітям.",
        "15": "Але я в своїй праведності побачу Твоє обличчя, і, пробудившись, насичуся Твоєю подобою."
    },
    "18": {
        "1": "Диригентові. Псалом слуги Господнього Давида. Слова пісні, якими він звернувся до Господа тоді, коли Господь врятував його від усіх його ворогів та від руки Саула.",
        "2": "Він сказав: Люблю Тебе, Господи, – Сило моя!",
        "3": "Господь – моя Скеля й моя надійна опора; мій Спаситель і мій Бог, – моя Скеля, на яку я надіятимусь. Він мій щит, ріг мого спасіння і мій притулок.",
        "4": "Я кличу до Господа, гідного хвали, – і буду врятований від моїх ворогів.",
        "5": "Огорнули мене смертельні болі, бурхливі потоки беззаконня налякали мене.",
        "6": "Мене оточили кайдани шеола, схопили мене тенета смерті.",
        "7": "Та коли вони налягли на мене, я звернувся до Господа, заволав до мого Бога. І Він зі Свого Храму почув мій голос, – мій зойк долинув до Його вух.",
        "8": "Здригнулася земля й затремтіла, основи гір захитались і зрушились, адже Бог запалав гнівом.",
        "9": "Пішов дим з Його ніздрів, – пожираючий вогонь з Його уст, так що жаріюче вугілля палало перед Ним.",
        "10": "Він нахилив небеса і зійшов, а під Його стопами була темна хмара.",
        "11": "Він сів на херувима і злетів, – понісся на крилах вітру.",
        "12": "Темряву Він зробив Своєю заслоною, – довкола Нього, як Його намет, темні води й густі хмари.",
        "13": "Від яскравого сяйва перед Ним бігли Його хмари, град і палаючий жар.",
        "14": "Загримів Господь з небес, – Всевишній подав Свій голос, – град і палаючий жар…",
        "15": "Він пустив Свої стріли і розпорошив їх; Він примножив блискавки, і викликав у них збентеження.",
        "16": "Від грізного слова Господа, від подиху вітру з ніздрів Його прорвалися джерела вод й оголилися основи Всесвіту.",
        "17": "Він сягнув з висоти, узяв мене, і з могутніх потоків вод витягнув мене.",
        "18": "Він мене врятував від потужного мого ворога, – від моїх ненависників, які були сильнішими за мене.",
        "19": "Вони налетіли на мене в дні мого нещастя, але Господь був моєю опорою;",
        "20": "Він вивів мене на широкий простір, врятував мене, бо Він прихильний до мене.",
        "21": "Господь учинив зі мною за моєю правотою, – Він винагородив мене за чистотою моїх рук.",
        "22": "Адже я тримався Господніх доріг і не вчинив гріха перед моїм Богом,",
        "23": "тому що усі Його закони були переді мною, і Його постанов я не відкидав від себе.",
        "24": "Я був бездоганний перед Ним і остерігався, щоб не чинити беззаконня.",
        "25": "Тому Господь віддав мені за моєю правотою, – за чистотою моїх рук перед Його очима.",
        "26": "З праведним Ти поводишся справедливо, – з чоловіком чесним Ти дієш по-чесному,",
        "27": "з чистим Ти будеш чистий, а з лукавим – за лукавством його.",
        "28": "Адже Ти спасаєш покірний народ, а очі пихатих упокорюєш,",
        "29": "Ти, Господи, насправді, засвітиш мого світильника, – мій Бог сповнить світлом мою темряву.",
        "30": "Тому що з Тобою я прожену ворожі загони, і з моїм Богом подолаю мури.",
        "31": "Він Бог, і Його дорога бездоганна; Господнє слово випробуване вогнем, – Він є щитом для всіх, котрі на Нього покладають надію.",
        "32": "Бо хто Бог, крім Господа? І хто Скеля, крім нашого Бога?",
        "33": "Він Бог, Який підперізує мене силою, – бездоганною робить мою дорогу,",
        "34": "а мої ноги чинить, як у оленя. Він підіймає мене на висоти,",
        "35": "привчає мої руки до боротьби, – мої рамена вчить натягувати бронзовий лук.",
        "36": "Ти даєш мені щит Твого спасіння, Твоєю правицею підтримуєш мене, а Своєю милістю Ти звеличуєш мене.",
        "37": "Ти розчищуєш переді мною дорогу для моїх кроків, тому мої ноги не спотикаються.",
        "38": "Я гнався за моїми ворогами, захоплював їх і не повертався, доки не знищував їх.",
        "39": "Я завдав їм поразки, і вони не зможуть встати, бо впали під мої ноги.",
        "40": "Ти підперізуєш мене силою для боротьби, – кидаєш під мене тих, що повстають проти мене.",
        "41": "Ти спонукав до втечі моїх ворогів, і я знищив своїх ненависників.",
        "42": "Вони волали, та не було рятівника; кликали до Господа, але Він їх не слухав.",
        "43": "Я розтер їх, як порох на вітрі, – розтоптав їх, наче болото на вулиці.",
        "44": "Ти визволив мене від заколотів людей і поставив мене на чолі народів. Люди, котрих я не знав, служать мені,",
        "45": "ледь почувши слово, слухняні мені, а чужоземці підлещуються до мене.",
        "46": "Чужоземці підупадають духом і тремтять у своїх фортецях.",
        "47": "Живий Господь! Благословенна Скеля моя! Нехай звеличиться Бог мого спасіння!",
        "48": "Боже, Який мстиш за мене й підкоряєш мені народи,",
        "49": "рятуєш мене від моїх ворогів. Ти підносиш мене над заколотниками, визволяєш мене від жорстокої людини.",
        "50": "Тому прославлятиму Тебе, Господи, між народами, – оспівуватиму Твоє Ім’я.",
        "51": "Ти забезпечив велику перемогу Своєму цареві, виявляєш милосердя Своєму помазанику, Давидові, та його потомству навіки."
    },
    "19": {
        "1": "Диригентові. Псалом Давида.",
        "2": "Небеса розповідають про Божу славу, – небозвід сповіщає про твориво Його рук.",
        "3": "День дневі переказує вістку, і ніч ночі сповіщає пізнання.",
        "4": "Немає мови, немає слів й не чутно їхніх голосів,",
        "5": "однак по всій землі йде їхнє відлуння, – до країв світу доходять їхні слова! Він поставив у них ( у небесах ) намет для сонця,",
        "6": "і воно, немов наречений, виходить зі своєї світлиці; радіє, як атлет, долаючи свою відстань.",
        "7": "Воно виходить від одного крайнеба і біжить до іншого крайнеба, – ніхто і ніщо не сховається від його теплоти.",
        "8": "Господній Закон бездоганний, – він укріплює душу. Господнє свідчення вірне, – навчає мудрості простодушних.",
        "9": "Господні накази справедливі, – вони звеселяють серце. Господня Заповідь ясна, – дає світло очам.",
        "10": "Господній страх чистий, – він перебуватиме навіки. Господні постанови незмінні, бо вони справедливі.",
        "11": "Вони бажані більше ніж золото, – навіть безліч щирого золота, – солодші за мед, і то мед стільниковий.",
        "12": "Адже й Твій слуга збережений ними. В їх дотриманні – велика нагорода.",
        "13": "Хто зауважує свої помилки? Від таємних провин очисти мене, –",
        "14": "як і від зарозумілості стримай Свого слугу, аби не панувала вона наді мною! Тоді буду непорочним і чистим від тяжких гріхів.",
        "15": "Слова моїх уст і роздуми мого серця нехай будуть Тобі до вподоби, Господи, – Скеле моя й мій Викупителю!"
    },
    "20": {
        "1": "Диригентові. Псалом Давида.",
        "2": "Нехай вислухає тебе Господь у день смутку, нехай захистить тебе Ім’я Бога Якова!",
        "3": "Нехай пошле тобі поміч зі Святині і нехай допоможе тобі з Сіону!",
        "4": "Нехай згадає всі твої жертви і прийме твоє всепалення! Музична пауза.",
        "5": "Нехай учинить тобі за бажанням твого серця і здійснить кожний твій задум!",
        "6": "Ми радітимемо твоїм спасінням і в Ім’я нашого Бога підіймемо стяги. Нехай Господь виконає усі твої прохання!",
        "7": "Тепер я знаю, що Господь врятував Свого помазаника. Він опікуватиметься ним зі Свого святого неба завдяки потужній силі Своєї правиці.",
        "8": "Одні пишаються колісницями, інші – кіньми, а ми будемо величатися Ім’ям Господа, Бога нашого.",
        "9": "Вони похитнулися й попадали, ми встали й набираємось сил.",
        "10": "Господи, спаси! Царю, вислухай нас, коли ми волаємо до Тебе!"
    },
    "21": {
        "1": "Диригентові. Псалом Давида.",
        "2": "Господи, цар веселиться Твоєю силою і дуже він радіє Твоїм спасінням!",
        "3": "Ти дав йому те, чого бажало його серце, і не відмовив у проханні його уст. Музична пауза.",
        "4": "Бо Ти випереджуєш його благословеннями добра, поклав на його голову вінець з чистого золота.",
        "5": "Він просив у тебе життя. – і Ти дав йому довголіття навіки-віків!",
        "6": "Його велика слава завдяки Твоєму спасінню. Ти наділив його славою та величчю.",
        "7": "Ти наділяєш його благословенням навіки, ощасливлюєш його радістю Своєї присутності.",
        "8": "Бо цар надіється на Господа, і завдяки милості Всевишнього він не похитнеться.",
        "9": "Твоя рука досягне всіх Твоїх ворогів, Твоя правиця знайде всіх Твоїх ненависників.",
        "10": "На час Своєї присутності Ти зробиш з них наче вогненну піч. Господь поглине їх у Своєму гніві – їх пожере вогонь.",
        "11": "Ти знищиш із землі їхнє покоління та їхніх нащадків з-посеред людей.",
        "12": "Адже вони затіяли проти Тебе зло, прийняли рішення, яке здійснити не зможуть.",
        "13": "Ти примусиш їх утікати, направивши Свій лук у їхні обличчя.",
        "14": "Підіймися, Господи, в Своїй силі. Ми ж будемо співати, прославляючи могутність Твою."
    },
    "22": {
        "1": "Диригентові. Так як “Лані світанку”. Псалом Давида.",
        "2": "Боже Мій, Боже Мій! Чому Ти Мене покинув? Далекі від мого спасіння слова мого голосіння…",
        "3": "Боже мій, я волаю вдень, але Ти не відповідаєш; вночі я також не знаходжу спокою.",
        "4": "Але ж Ти, Святий, перебуваєш у хваліннях Ізраїлю.",
        "5": "На Тебе надіялися наші батьки, – вони мали довір’я, і Ти їх спасав.",
        "6": "До Тебе волали – і спасалися; на Тебе надіялися – і не були засоромлені.",
        "7": "Я ж не людина, а черв’як, посміховисько в людей і презирство народу.",
        "8": "Всі, хто мене бачить, глузують з мене, кривлять губи і похитують головами:",
        "9": "Покладався на Господа, – нехай тепер Він його рятує, нехай його визволить, якщо він Йому любий!",
        "10": "Але ж Ти Той, Хто вивів мене з лона, Ти вклав у мене надію від грудей моєї матері.",
        "11": "Тобі я був відданий від народження, від материнського лона Ти є моїм Богом!",
        "12": "Не віддаляйся від мене, бо скорбота близько, а помічника немає.",
        "13": "Стадо бичків оточило мене, сильні Башану облягли мене.",
        "14": "Вони розкрили на мене свої пащі, як той лев, що шматує і ричить.",
        "15": "Я розлитий, як вода, і всі мої кості роз’єдналися; наче віск зробилося моє серце, що тане всередині у мене.",
        "16": "Як черепок, висохла моя сила, а мій язик прилип до мого піднебіння, і в порох смертний Ти кладеш мене.",
        "17": "Мене обступили пси, зборище злочинців оточило Мене, – вони пробили Мої руки й ноги.",
        "18": "Я можу перерахувати всі Мої кості, а вони дивляться, спостерігаючи за Мною.",
        "19": "Вони ділять Мій одяг між собою, а щодо Мого плаща кидають жереб.",
        "20": "Ти ж, Господи, не віддаляйся! Сило моя, поспіши мені на допомогу.",
        "21": "Врятуй мою душу від меча і від собачих лап, – єдину мою.",
        "22": "Спаси мене від пащі лева і від рогів буйволів. Ти даси мені відповідь.",
        "23": "Сповіщатиму Твоє Ім’я моїм братам, посеред зібрання величатиму Тебе.",
        "24": "Ви, котрі боїтеся Господа, прославляйте Його! Всі нащадки Якова, славте Його! Нехай шанують Його, всі нащадки Ізраїля!",
        "25": "Адже Він не погордував і не знехтував убогістю бідного, і не відвернув Свого обличчя від нього, а вислухав, коли той волав до Нього.",
        "26": "Тобі моя хвала на великому зібранні; обітниці мої я виконаю перед тими, хто Його шанує.",
        "27": "Будуть їсти убогі – і наситяться; прославлятимуть Господа ті, котрі Його шукають. Їхні серця житимуть повіки.",
        "28": "Усі краї землі згадають і навернуться до Господа, – всі племена народів поклоняться перед Тобою.",
        "29": "Адже Господу належить царство, – Він панує над народами.",
        "30": "Будуть їсти і поклонятися всі можновладці землі. Перед Ним впадуть усі, котрі перетворюються в порох і неспроможні зберегти себе при житті.",
        "31": "Нащадки служитимуть Йому і розповідатимуть про Господа наступним поколінням.",
        "32": "Вони прийдуть і звіщатимуть про Його справедливість людям, які мають народитися, бо так запланував Господь."
    },
    "23": {
        "1": "Псалом Давида. Господь – мій Пастир. Я не матиму недостатку.",
        "2": "На зелених лугах Він дозволяє мені відпочивати, біля тихих вод піклується про мене.",
        "3": "Мою душу Він підкріпляє, провадить мене стежками правди заради Свого Імені.",
        "4": "Коли б я пішов навіть долиною смертної тіні, не боятимуся лиха, бо Ти зі мною. Твій жезл і Твій посох втішатимуть мене.",
        "5": "Ти накриваєш переді мною стіл перед очима моїх ворогів. Ти намастив мою голову єлеєм, до краю наповнюєш чашу мою.",
        "6": "Отже, добро і милосердя будуть супроводжувати мене в усі дні мого життя. Я перебуватиму в Господньому Домі протягом багатьох днів."
    },
    "24": {
        "1": "Псалом Давида. Господня земля і все, що наповняє її; всесвіт і всі його мешканці.",
        "2": "Адже Він заснував її на морях, і на ріках утвердив її.",
        "3": "Хто може зійти на гору Господню і хто стане на Його святому місці?",
        "4": "Той, у кого невинні руки і серце чисте, – хто не схиляє до марноти свою душу і підступно не присягався.",
        "5": "Такий отримає благословення від Господа і справедливу винагороду від Бога, свого Спасителя.",
        "6": "Такий рід тих, котрі шукають Його, – котрі прагнуть обличчя Бога Якова. Музична пауза.",
        "7": "Підніміть, брами, свої верхи, піднесіться, віковічні брами, щоб увійшов Цар Слави!",
        "8": "Хто ж є Тим Царем Слави? Це Господь – могутній і сильний, Господь, потужний у битві!",
        "9": "Підніміть, брами, свої верхи, піднесіться, віковічні брами, щоб увійшов Цар Слави!",
        "10": "Хто ж є Тим Царем Слави? Господь Сил! Він є Царем Слави! Музична пауза."
    },
    "25": {
        "1": "Псалом Давида. До Тебе, Господи, підношу я мою душу.",
        "2": "Боже мій, на Тебе я покладаюсь, не дай мені осоромитись і нехай не потішаються наді мною мої вороги.",
        "3": "Адже всі, котрі з нетерпінням очікують Тебе, не будуть засоромлені. Хай зазнають сорому ті, що без причини діють віроломно.",
        "4": "Господи, відкрий мені дороги Свої, навчи мене стежок Твоїх.",
        "5": "Провадь мене в правді Своїй і навчай мене, бо Ти Бог, мій Спаситель, і я з нетерпінням очікую Тебе кожен день.",
        "6": "Господи, пам’ятай про Своє милосердя і Свою милість, бо вони відвічні.",
        "7": "Не згадуй гріхів моєї молодості й моїх переступів, а в Своєму милосерді і Своїй доброті пам’ятай про мене, о Господи.",
        "8": "Господь – добрий і праведний, тому вказує грішникам вірну дорогу.",
        "9": "Він провадить покірливих у справедливості й навчає Своїх шляхів смирення.",
        "10": "Усі Господні дороги – це милосердя і вірність щодо тих, котрі дотримуються Його Заповіту і Його свідчень.",
        "11": "Задля Твого Імені, Господи, прости мій гріх, бо він великий.",
        "12": "Хто та людина, що вшановує Господа? Він вкаже їй дорогу, яку має обрати.",
        "13": "Вона сама зазнає добробуту, а її нащадки успадкують землю.",
        "14": "Відкривається Господь тим, котрі Його бояться, і Свій Заповіт Він їм сповіщає.",
        "15": "Мої очі постійно спрямовані до Господа, бо Він визволяє з пастки стопи мої.",
        "16": "Обернися до мене і помилуй мене, бо я самотній і нещасний.",
        "17": "Збільшилась журба мого серця. Визволи мене з моїх скорбот.",
        "18": "Глянь на моє приниження й на моє горе, – і прости всі мої гріхи!",
        "19": "Подивися, як багато стало моїх ворогів, і якою лютою ненавистю вони ненавидять мене!",
        "20": "Збережи мою душу і спаси мене, щоб я не був засоромлений, тому що я на Тебе покладаюсь.",
        "21": "Невинність і правота нехай оберігають мене, бо я з нетерпінням очікую Тебе.",
        "22": "Боже, визволи Ізраїль від усіх його страждань!"
    },
    "26": {
        "1": "Псалом Давида. Будь мені суддею, Господи, адже я ходив у своїй невинності. Я покладаюсь на Господа, тому не похитнуся.",
        "2": "Досліди мене, Господи, і випробуй мене, випробуй вогнем моє нутро ( мислення ) і моє серце ( почуття ),",
        "3": "бо Твоя милість у мене перед очима, і я живу в Твоїй правді.",
        "4": "Я не сидів з людьми підступними, і не ходив з лукавими.",
        "5": "Я зненавидів зборище злочинців, і не сидітиму з нечестивими.",
        "6": "Я в невинності вмиваю свої руки і обходжу навколо Твого жертовника, Господи,",
        "7": "аби голосно лунала хвала, сповіщаючи про всі Твої чудеса.",
        "8": "Господи, я полюбив оселю Твого Дому, – місце перебування Твоєї слави.",
        "9": "Не погуби моєї душі зі злочинцями і мого життя з кровожерливими людьми.",
        "10": "Їхні руки на злочин готові, – їхня правиця тягнеться за хабарами.",
        "11": "Я ж ходжу у своїй невинності. Визволи мене і помилуй мене!",
        "12": "Мої ноги стоять на прямій дорозі. На великих зібраннях благословлятиму Господа!"
    },
    "27": {
        "1": "Псалом Давида. Господь – моє світло і моє спасіння. Кого мені боятись? Господь – захисник мого життя. Кого маю лякатись?",
        "2": "Коли підуть на мене злочинці, аби пожерти моє тіло, то мої переслідувачі й вороги спотикнуться й попадають.",
        "3": "Хоча би взяв мене в облогу ворожий табір, моє серце не злякається. Навіть якщо підуть проти мене війною, то й тоді я не втрачатиму надії.",
        "4": "Одного прошу я в Господа, й одного прагну, аби протягом усього мого життя я міг перебувати у Господньому Домі, – оглядати Господню красу і віддаватись роздумам у Його Храмі.",
        "5": "Адже Він сховає мене в Своїм Наметі в день недолі, Він заховає мене в потаємному місці Своєї Скинії, підніме мене на скелю.",
        "6": "Тепер же піднесеться моя голова над моїми ворогами, що оточують мене. В Його Наметі я приноситиму жертви з радісною хвалою. Я буду співати і грати Господеві.",
        "7": "Почуй, Господи, мій голос, коли я волатиму, помилуй мене і дай мені відповідь.",
        "8": "Під Твоїм натхненням моє серце почуло: Шукайте Мого обличчя. Тому я, Господи, справді шукатиму Твого обличчя!",
        "9": "Не закривай від мене Свого обличчя, не відвертайся в гніві від раба Свого. Будь моїм помічником, не відкидай мене і не залишай мене, Боже, Спасителю мій!",
        "10": "Хоча б мій батько і моя мати залишили мене, та Господь мене прийме.",
        "11": "Господи, навчай мене Твоєї дороги і, задля моїх ворогів, провадь мене прямою стежкою.",
        "12": "Не видай мене напризволяще моїм ворогам, бо проти мене повстали фальшиві свідки, що палають насильством.",
        "13": "Я ж сподіваюсь побачити Господні блага на землі живих.",
        "14": "Тож надійся на Господа! Будь мужнім і нехай зміцняється серце твоє! Покладайся на Господа!"
    },
    "28": {
        "1": "Псалом Давида. До Тебе, Господи, волаю, Скеле Моя! Не будь безмовним до мене, аби, у разі Твого мовчання, я не уподібнився до тих, що сходять у могилу.",
        "2": "Почуй голос мого благання, коли я волатиму до Тебе, – коли підноситиму свої руки до Твого Святилища.",
        "3": "Не відцурайся від мене разом з нечестивими і тими, котрі чинять беззаконня, – що на словах мирні зі своїми ближніми, а в їхніх серцях зло.",
        "4": "Віддай їм за їхніми вчинками, згідно з їхніми злочинними діями. Відплати їм відповідно до діл їхніх рук. Віддай їм те, що заслужили.",
        "5": "Адже вони не зважають на Господні звершення та на діла Його рук. Він їх зруйнує і більше не відбудує.",
        "6": "Благословенний Господь, тому що Він почув голос мого благання.",
        "7": "Господь – моя Сила і мій Щит. На Нього поклалось моє серце, і Він мені допоміг. Моє серце радіє, тому прославлятиму Його своєю піснею.",
        "8": "Господь – Сила народу Свого і Захист, Він рятівний Захисник Свого помазаника.",
        "9": "Спаси Свій народ, поблагослови Свою спадщину, – паси їх і підтримуй їх повіки!"
    },
    "29": {
        "1": "Псалом Давида. Віддайте Господеві хвалу, Божі діти, віддайте Господеві славу і силу!",
        "2": "Віддайте Господеві славу Його Імені, поклоніться Господеві в пишноті святості!",
        "3": "Господній голос над водами. Бог слави! Загримів Господь над великими водами!",
        "4": "Господній голос могутній, – Господній голос величний!",
        "5": "Голос Господа і кедри валить, – Господь ламає ліванські кедри.",
        "6": "Він змушує Ліван скакати, наче теля, та Сиріон, як молодого буйвола.",
        "7": "Голос Господа викрешує полум’я вогню.",
        "8": "Голос Господа потрясає пустелю, – Господь трусить пустелю Кадеш.",
        "9": "За голосом Господа народжує лань, й оголюються в лісах дерева. В Його Святині все волає: Слава!",
        "10": "Господь був на троні в час потопу і як Цар, Господь перебуває повіки.",
        "11": "Господь дасть силу Своєму народові; Господь поблагословить Свій народ миром!"
    },
    "30": {
        "1": "Псалом Давида. Пісня при посвяченні Дому (Храму).",
        "2": "Господи, звеличую Тебе, тому що Ти мене визволив і не дав моїм ворогам зловтішатися наді мною.",
        "3": "Господи, Боже мій, я волав до Тебе, і Ти зцілив мене.",
        "4": "Господи, Ти вивів мою душу з шеолу, – Ти врятував мене з-поміж тих, що сходять у могилу.",
        "5": "Співайте Господеві, святі Його, прославляйте пам’ять Його Святині!",
        "6": "Адже лише мить триває Його гнів, а Його милість – усе життя. Увечері буває плач, а на ранок – радість.",
        "7": "У своєму добробуті я думав: Повіки не захитаюсь!",
        "8": "Адже в Своїй доброзичливості Ти, Господи, учинив мене могутнім, наче гора, – але щойно відвернув Ти Своє обличчя, як я збентежився.",
        "9": "До Тебе, Господи, я покликав, волаючи до Господа:",
        "10": "Яка користь від пролиття моєї крові, – від того, що я зійду в могилу? Хіба порох прославлятиме Тебе? Хіба він проголошуватиме Твою вірність?",
        "11": "Почуй, Господи, й змилуйся наді мною! Господи, допоможи мені!",
        "12": "І Ти обернув мій плач на радість, Ти зняв з мене веретище, і підперезав мене радістю,",
        "13": "щоби я славив Тебе й не замовкав. Господи, Боже мій, я прославлятиму Тебе повіки!"
    },
    "31": {
        "1": "Диригентові. Псалом Давида.",
        "2": "Господи, на Тебе я покладаюсь, тому не дай мені осоромитись повіки. Визволь мене в Своїй справедливості.",
        "3": "Нахили до мене Своє вухо, поспіши на мій порятунок! Будь для мене оборонною Скелею, Притулком, неприступною Твердинею, задля мого порятунку.",
        "4": "Бо Ти моя Скеля і моє Пристановище, тож задля Свого Імені Ти провадь мене й опікуйся мною.",
        "5": "Ти виведеш мене з пастки, яку таємно поставили для мене, бо Ти мій Притулок.",
        "6": "У Твої руки віддаю свого духа. Ти викупив мене, Господи, Боже правди.",
        "7": "Я ненавиджу тих, що покладаються на марнолюбство. Я ж надію покладаю на Господа.",
        "8": "Я радію й веселюся Твоєю милістю, адже Ти зглянувся на моє приниження і розумієш смуток душі моєї;",
        "9": "Ти не видав мене в руки ворога, а поставив мої ноги на просторому місці.",
        "10": "Помилуй мене, Господи, бо я пригнічений. Виснажені від журби мої очі, моя душа і тіло моє.",
        "11": "Моє життя минає в смутку, а мої роки – в стогнанні. Через моє беззаконня слабне сила моя, виснажуються мої кості.",
        "12": "Я став посміховиськом для всіх моїх ворогів, а особливо для моїх сусідів, і страховиськом для моїх знайомих; коли вони бачать мене на вулиці, то втікають від мене.",
        "13": "Я забутий ними, наче померлий, викинутий з серця, як розбитий глечик.",
        "14": "Я чую наклепи багатьох, звідусіль погрози, коли вони разом змовляються проти мене, маючи намір відібрати моє життя.",
        "15": "Але я на Тебе, Господи, покладаюсь і кажу: Ти – мій Бог!",
        "16": "У Твоїх руках моя доля. Врятуй мене від рук моїх ворогів, що мене переслідують.",
        "17": "Засяй світлом Свого обличчя на Твого раба, спаси мене у Своєму милосерді.",
        "18": "Господи, не дай мені осоромитись, адже я кличу до Тебе. Нехай осоромляться нечестиві й замовкнуть у шеолі.",
        "19": "Нехай заніміють обманливі уста, які зухвало зі зневагою наговорюють на праведника.",
        "20": "Яка ж велика Твоя доброта, яку Ти приготував для тих, що Тебе шанують та на Тебе покладаються, і виявляєш її перед усіма людськими нащадками.",
        "21": "Ти охороняєш їх від людської мінливості в надійному місці Своєї присутності; Ти захистиш їх в укритті від лихих язиків.",
        "22": "Благословенний Господь, Який виявив до мене Свою дивовижну милість в укріпленому місті!",
        "23": "А я ж говорив у своєму занепокоєнні: Я відкинутий з-перед Твоїх очей. Однак Ти почув голос мого благання, коли я волав до Тебе.",
        "24": "Любіть Господа, всі святі Його, адже Господь оберігає вірних, а зарозумілим відплачує з надлишком.",
        "25": "Тож усі, котрі надієтесь на Господа, будьте мужніми, і нехай буде сміливим ваше серце!"
    },
    "32": {
        "1": "Псалом Давида. Повчання. Блаженний той, кому прощено беззаконня і кому гріх покрито.",
        "2": "Блаженна людина, якій Господь не зарахує провини, і в кому немає підступу.",
        "3": "Коли я мовчав, знемагали мої кості через повсякденне стогнання,",
        "4": "бо вдень і вночі тяжіла наді мною Твоя рука; щезла моя сила, як у літню спеку волога. Музична пауза.",
        "5": "Я визнав перед Тобою свій гріх і не приховав своєї провини. Я сказав: Визнаю свій гріх перед Господом. І Ти простив мою провину. Музична пауза.",
        "6": "Тому буде молитися до Тебе кожен праведний у час недолі, й навіть у велику повінь води не наблизяться до нього.",
        "7": "Ти для мене притулок, – від утисків мене оберігаєш, огортаєш мене радісними вигуками спасіння. Музична пауза.",
        "8": "Навчу тебе і вкажу тобі дорогу, якою маєш іти; даватиму тобі поради, тому що око Моє над тобою.",
        "9": "Не будьте немудрі, як кінь чи осел, яких треба приборкувати вудилами вуздечки, щоб до себе наблизити.",
        "10": "Численні болячки у нечестивого, а хто покладає надію на Господа, того огортає милосердя.",
        "11": "Веселіться в Господі, радійте, праведні! Вигукуйте з радості всі щирі серцем!"
    },
    "33": {
        "1": "Співайте з радістю в Господі, праведні! Справедливим личить хвала.",
        "2": "Прославляйте Господа на гуслах, грайте Йому на десятиструнній арфі!",
        "3": "Співайте Йому нову пісню, грайте гарно, з радісними вигуками!",
        "4": "Бо Господнє слово справедливе, і всі Його вчинки вірні.",
        "5": "Він любить праведність і справедливість, – Господньою милістю сповнена земля.",
        "6": "Господнім словом створені небеса, а подихом Його уст – уся їхня сила.",
        "7": "Він збирає води моря, наче в посуд, – зберігає безодні у Своїх сховищах.",
        "8": "Нехай уся земля боїться Господа, хай тремтять перед Ним усі мешканці світу!",
        "9": "Адже Він сказав – і сталося, Він звелів – і з’явилось.",
        "10": "Господь руйнує плани людей, зупиняє задуми народів.",
        "11": "А задуми Господа залишаться повіки; наміри Його серця – на вічні віки.",
        "12": "Блаженний народ, для якого Господь є Його Богом, – люди, яких Він обрав собі у спадщину!",
        "13": "Господь споглядає з небес і бачить усіх людських синів.",
        "14": "З місця Свого перебування Він дивиться на всіх мешканців землі.",
        "15": "Той, Хто створив серця кожного з них, вважає на всі їхні вчинки.",
        "16": "Цареві не допоможе його велике військо, і велетень не врятується своєю могутньою силою.",
        "17": "Ненадійний для спасіння і кінь. Він не врятує своєю великою силою.",
        "18": "Адже очі Господні на тих, котрі бояться Його й котрі покладаються на Його милосердя,",
        "19": "аби рятувати їх від смерті, й під час голоду прогодувати їх.",
        "20": "Душа наша очікує Господа. Він – наш помічник і оборонець.",
        "21": "Адже в Ньому радість нашого серця, бо на Його святе Ім’я ми покладаємось.",
        "22": "Господи, нехай Твоє милосердя буде над нами, оскільки у Тобі наша надія."
    },
    "34": {
        "1": "Псалом Давида, коли він вдавав себе божевільним перед Авімелехом. Прогнаний царем, Давид відійшов.",
        "2": "Величатиму Господа кожного часу, хвала Йому постійно на моїх устах.",
        "3": "Господом буде хвалитися моя душа. Нехай це чують лагідні й веселяться.",
        "4": "Величайте Господа зі мною; давайте разом прославимо Його Ім’я!",
        "5": "Шукав я Господа, і Він відізвався. Від усіх моїх небезпек Він визволив мене.",
        "6": "Подивіться на Нього й засяєте, і ваші обличчя не осоромляться.",
        "7": "Цей бідолаха ( Давид ) заволав, і Господь почув, врятувавши його від усіх його напастей.",
        "8": "Господній ангел отаборюється навколо тих, котрі бояться Його, і визволяє їх.",
        "9": "Скуштуйте й побачите, Який добрий Господь. Блаженна людина, яка покладається на Нього.",
        "10": "Бійтеся Господа, святі Його, адже тим, котрі бояться Його, нічого не бракує.",
        "11": "Навіть молоді левчуки бувають нещасними та голодними, але ті, котрі шукають Господа, не будуть позбавлені жодних благ.",
        "12": "Прийдіть, діти, послухайте мене, і навчу вас Господнього страху.",
        "13": "Якою має бути людина, котра любить життя і хоче бачити щасливі дні?‥",
        "14": "Нехай стримує свій язик від зла і свої уста від лукавих речей.",
        "15": "Відвертайся від зла і чини добро, шукай миру і невтомно поривайся до нього.",
        "16": "Господні очі на праведниках, і Його вуха слухають їхні благання.",
        "17": "Але обличчя Господнє проти злочинців, щоби знищити із землі навіть пам’ять про них.",
        "18": "Праведні волають, і Господь чує й визволяє їх від усіх їхніх нещасть.",
        "19": "Господь близький до тих, чиї серця у скорботі, й спасає засмучених духом.",
        "20": "Багато скорбот у праведника, але від усіх їх визволяє його Господь.",
        "21": "Він оберігає всі його кості, жодна з них не буде зламана.",
        "22": "Злостивість нечестивого його ж убиває, і ті, котрі ненавидять праведного, не уникнуть покарання.",
        "23": "Господь визволяє душі Своїх рабів, і не будуть звинувачені всі ті, котрі на Нього покладають надію."
    },
    "35": {
        "1": "Псалом Давида. Господи, вчини суд над тими, що позиваються на мене, вступи у битву з тими, що виступають проти мене.",
        "2": "Візьми зброю та щит і встань мені на допомогу.",
        "3": "Простягни списа і стримай тих, що мене переслідують. Скажи моїй душі: Я – твоє спасіння.",
        "4": "Нехай осоромляться й зазнають ганьби ті, що чинять замах на моє життя, – хай відступлять назад і покриються стидом ті, що замишляють проти мене злочин.",
        "5": "Нехай вони стануть, як полова на вітрі, – хай розпорошить їх Господній ангел.",
        "6": "Нехай їхня дорога покриється темрявою, стане слизькою, і ангел Господній хай їх переслідує.",
        "7": "Адже вони без причини таємно поставили на мене свою згубну пастку, безпідставно чатуючи за моїм життям.",
        "8": "Нехай зненацька прийде на них загибель, – нехай упіймаються вони у капкан, який самі встановили, – хай попадуться в нього і загинуть.",
        "9": "А моя душа радітиме в Господі, буде веселитися Його спасінням.",
        "10": "Кожна моя кісточка скаже: Господи, хто подібний до Тебе? Ти визволяєш бідного з руки сильнішого за нього, а вбогого і нужденного – від того, хто його грабує.",
        "11": "Повстають фальшиві свідки й допитуються в мене про те, чого я не знаю.",
        "12": "Відплачують мені злом за добро, – душа моя у розпачі.",
        "13": "Але ж я, коли вони хворіли, зодягався у веретище, впокорював себе постом, хоч моя молитва часом поверталася до мене.",
        "14": "Я піклувався кожним, як другом чи своїм братом, – ходив похиленим і сумним, немов у жалобі за матір’ю.",
        "15": "Але, коли спотикався я, вони тішились, – сходилися разом, негідники, таємно зговорювались, кричали і не замовкали.",
        "16": "Як злосливі облудники, глузують, скрегочучи на мене своїми зубами.",
        "17": "Господи, як довго Ти дивитимешся на це? Визволи мою душу від рикаючих, мою єдину – від левчуків.",
        "18": "Я прославлятиму Тебе на багатолюдному зібранні, вихвалятиму Тебе перед численним народом.",
        "19": "Не дозволь зловтішатися наді мною тим, котрі безпідставно вороже налаштовані проти мене, – котрі без причини мене ненавидять, переморгуючись очима,",
        "20": "бо не про мир говорять вони, а проти миролюбних на землі вони замишляють лихе.",
        "21": "Відкривають на мене свої уста й кажуть: Ага! Ага! Наші очі це бачили!",
        "22": "Ти, Господи, бачиш, тож не промовчи. Господи, не віддаляйся від мене!",
        "23": "Підіймись і стань на мій захист у моїй справі, Боже і Владико мій!",
        "24": "Суди мене за Своєю справедливістю, Господи, Боже мій, щоб не зловтішалися наді мною",
        "25": "і не говорили у своїх серцях: Ага! Ми досягли свого! Нехай не скажуть: Ми проковтнули його!",
        "26": "Нехай завстидаються і засоромляться всі ті, що тішаться моїм нещастям, – хай вкриються ганьбою і соромом ті, що підносяться наді мною.",
        "27": "Хай радіють і веселяться всі, котрі прагнуть справедливості щодо мене, і постійно повторюють: Нехай буде звеличений Господь, Який бажає спокою Своєму слузі!",
        "28": "Тоді мій язик звіщатиме Твою справедливість, цілий день проголошуючи Тобі хвалу."
    },
    "36": {
        "1": "Диригентові. Псалом Господнього раба Давида.",
        "2": "Переконання про гріховність нечестивого в глибині мого серця таке: Нема Божого страху перед його очима.",
        "3": "Адже він поблажливо ставиться до себе, щоб не викрити свого беззаконня і не зненавидіти його.",
        "4": "Слова його уст – неправда й підступність; він перестав мудро мислити й чинити добро.",
        "5": "На своєму ліжку він думає про лукавство, стає на хибну дорогу, не гидує злом.",
        "6": "Господи, Твоя милість сягає небес, а Твоя вірність – до хмар.",
        "7": "Твоя справедливість – як Божі гори, Твоє правосуддя – безодня велика. Господи, Ти рятуєш людей і тварин.",
        "8": "Яка ж дорога Твоя милість, о Боже! Люди ховаються в тіні Твоїх крил.",
        "9": "Вони насичуються щедротами Твого дому, – з потоку Твоїх солодощів Ти їх напуваєш.",
        "10": "Адже в Тебе джерело життя; у сяйві Твоєму ми бачимо світло.",
        "11": "Продовжи Своє милосердя до тих, котрі Тебе знають, і справедливість Свою до тих, котрі праві ( щирі ) серцем.",
        "12": "Нехай не топче мене нога пихатого, і рука нечестивого хай не відштовхує мене.",
        "13": "Там попадали ті, що чинять беззаконня, – їх повалено, і вони не зможуть встати."
    },
    "37": {
        "1": "Псалом Давида. Нехай тебе не дратують ті, що чинять зло, – не заздри тим, що чинять беззаконня,",
        "2": "бо, як трава, вони незабаром будуть скошені й зів’януть, немов зелені пагони.",
        "3": "Надійся на Господа і чини добро, живи на землі та зберігай вірність.",
        "4": "Веселися в Господі й Він задовольнить бажання твого серця.",
        "5": "Доручи Господу свою дорогу, покладайся на Нього, а Він буде діяти.",
        "6": "Він виявить твою праведність, наче світло, і твою справедливість, наче полудень.",
        "7": "Будь спокійним у Господі і надійся на Нього. Нехай тебе не дратує те, що комусь щастить на його дорозі, – навіть людині, яка має злі наміри.",
        "8": "Стримайся від люті й не гнівайся; не гарячкуй, бо це лише провадить до зла.",
        "9": "Адже всі, що чинять злочин, будуть знищені, а ті, що надіються на Господа, успадкують землю.",
        "10": "Ще недовго, і не стане нечестивого; поглянемо на його місце, а його там не буде.",
        "11": "Лише лагідні успадкують землю і будуть насолоджуватись великим миром.",
        "12": "Нечестивий виношує зло на праведного, скрегочучи на нього своїми зубами.",
        "13": "Але Господь посміюється над ним, оскільки наперед бачить, що надходить його день.",
        "14": "Нечестивці добули мечі, натягнули свої луки, щоб уражати бідних й нужденних, щоб знищити тих, що прямують вірною дорогою.",
        "15": "Але їхній меч вразить їх же серце, а їхні луки будуть поламані.",
        "16": "Те маленьке, що є у праведного, краще, ніж великий достаток багатьох нечестивців.",
        "17": "Адже сила нечестивих буде зламана, а праведних зміцнить Господь.",
        "18": "Господь піклується життям невинних, – їхня спадщина зберігатиметься вічно.",
        "19": "Вони не будуть осоромлені в лиху годину, і в час голоду будуть ситі.",
        "20": "Адже нечестиві загинуть. Щезнуть вороги Господа, як краса лугів – з димом звітріють вони.",
        "21": "Нечестивий позичає й не повертає, а праведник виявляючи щедрість, дає.",
        "22": "Адже благословенні Ним ( Богом ) володітимуть землею, а прокляті Ним будуть знищені.",
        "23": "Кроки праведного направляє Господь, і його дороги Йому до вподоби.",
        "24": "Хоч і спіткнеться, – не впаде, бо Господь тримає його за руку.",
        "25": "Я був молодим і постарів, але не бачив праведника залишеним, ані його нащадків, які не мали би хліба.",
        "26": "Щодня, виявляючи щедрість, він позичає, тож і його нащадки будуть благословенні.",
        "27": "Відвертайся від зла й роби добро, і житимеш повіки!",
        "28": "Адже Господь любить справедливість; Він не залишить вірних Своїх. Вони навіки будуть збережені. Нащадки ж нечестивих будуть знищені.",
        "29": "Праведні успадкують землю і замешкають на ній навіки.",
        "30": "Уста праведного висловлюють мудрість, – його язик проголошує справедливість.",
        "31": "Закон його Бога в серці у нього, і його ноги не спотикатимуться.",
        "32": "Нечестивий вистежує праведника, шукаючи, як би його погубити.",
        "33": "Але Господь не віддасть його в руки нечестивого і не звинуватить, коли судитиме його.",
        "34": "Надійся на Господа, тримайся Його дороги, і Він тебе піднесе, щоб ти успадкував землю. Ти побачиш, як нечестиві будуть знищені.",
        "35": "Я бачив владного нечестивця, який підіймався вгору, наче крислате дерево.",
        "36": "Але він зник, і його вже нема, – я шукав його, та не знайшов.",
        "37": "Тому вважай на непорочного, дивись на праведного, адже майбутнє за людиною миру.",
        "38": "Беззаконники всі разом будуть знищені, – майбутнього в нечестивих немає.",
        "39": "Спасіння ж праведних від Господа, – Він їхній захист у скрутний час.",
        "40": "Господь їм допомагає і рятує їх; Він врятує їх від нечестивих і спасе, бо вони на Нього покладаються."
    },
    "38": {
        "1": "Псалом Давида. На спомин.",
        "2": "Господи, не докоряй мені в Своєму гніві, не карай мене в Своєму обуренні;",
        "3": "адже Твої стріли прошили мене, і тяжіє наді мною Твоя рука.",
        "4": "Нема здорового місця на моєму тілі від Твого гніву, нема спокою в моїх кістках через мої гріхи.",
        "5": "Адже моя провина піднялася вище моєї голови, вона лежить на мені, наче важкий тягар.",
        "6": "Мої рани гнояться і смердять через моє безумство.",
        "7": "Згорблений і пригнічений, я цілий день тиняюсь немов у жалобі;",
        "8": "мої крижі горять вогнем, – нема здорового місця на моєму тілі.",
        "9": "Я вкрай пригнічений і ослаблений, ридаю від хвилювання мого серця.",
        "10": "Господи, перед Тобою всі мої прагнення, мій стогін від Тебе не прихований.",
        "11": "Моє серце стривожене, моя сила залишає мене, і навіть світло моїх очей втрачається.",
        "12": "Мої друзі й мої приятелі через моє горе цураються мене, – мої родичі стоять осторонь.",
        "13": "А ті, що зазіхають на моє життя, тенета на мене розставляють, – ті, що бажають мені лиха, загрожують знищенням і постійно замишляють підступне.",
        "14": "Але я, мов глухий, не чую, і мов німий, не відкриваю своїх уст.",
        "15": "Я став, як людина, яка не чує і яка не має в своїх устах відповіді,",
        "16": "тому що на Тебе, Господи, я покладаю надію, – Ти, Господи, Боже мій, відповіси!",
        "17": "Тож я сказав: Нехай не зловтішаються ті, котрі гордовито підносяться наді мною, чекаючи, коли нарешті захитаються мої ноги.",
        "18": "Адже я, дійсно, на грані падіння, і моя недуга постійно переді мною.",
        "19": "Я свою провину визнаю і жалкую про свій гріх.",
        "20": "Мої ж вороги повні життя, стали сильними, – багато є таких, котрі безпідставно мене ненавидять.",
        "21": "Ті, що відплачують злом за добро, вороже ставляться до мене через те, що я прагну до добра…",
        "22": "Не залишай мене, Господи, Боже мій! Не віддаляйся від мене.",
        "23": "Поспіши мені на допомогу, Господи! Ти – спасіння моє!"
    },
    "39": {
        "1": "Диригентові – Єдутунові. Псалом Давида.",
        "2": "Я сказав: Пильнуватиму мої дороги, аби не грішити своїм язиком. Я вставлю вуздечку в мої уста, поки нечестивий переді мною.",
        "3": "Занімів я в мовчанні, – не говорив навіть і про добре, хоч мій біль загострився.",
        "4": "Запалало в мені моє серце, і від моїх роздумів вогонь посилився. Тоді я заговорив своїм язиком:",
        "5": "Господи, повідом мені про мій кінець і яке число моїх днів, аби я знав, наскільки короткочасне моє життя.",
        "6": "Ось Ти відміряв мої дні кількома п’ядями руки, і мій вік – як ніщо перед Тобою. Кожна людина, що живе, – як подув вітру. Музична пауза.",
        "7": "Отже, людина проминає, наче привид. Даремно клопочеться вона, збирає скарби, та не знає, хто буде ними користуватись.",
        "8": "А тепер на що мені сподіватись, Господи? Моя надія в Тобі!",
        "9": "Звільни мене від усіх моїх гріхів і не віддавай мене на глузування безумному.",
        "10": "Я занімів і не відкриваю своїх уст, оскільки Ти це вчинив.",
        "11": "Відверни від мене Своє покарання, – я зовсім знемагаю від ударів Твоєї руки.",
        "12": "Ти караєш людину докорами за беззаконня; Ти нищиш, наче міль, те, чим вона дорожить. Кожна людина – лише подув вітру. Музична пауза.",
        "13": "Господи, вислухай мою молитву і почуй моє благання! Відгукнися на мої сльози! Адже я в Тебе мандрівник і приходець, як і всі мої батьки.",
        "14": "Відверни суворий погляд від мене, щоб я відчув полегшення, перш ніж відійду, – і мене вже не стане."
    },
    "40": {
        "1": "Диригентові. Псалом Давида.",
        "2": "З великою тугою очікував я Господа, і Він прихилився до мене й почув моє благання, –",
        "3": "витягнув мене з погибельної ями, з багнистого болота й поставив на скелі мої ноги та зміцнив мої кроки,",
        "4": "вклав у мої уста нову пісню – пісню хвали нашому Богу. Багато хто побачить, їх охопить страх і будуть надіятися на Господа.",
        "5": "Блаженна людина, яка на Господа покладається і не приєднується до зарозумілих – тих, що схильні до неправди.",
        "6": "Господи, Боже мій! Ти вчинив багато Своїх чудес, і в Твоїх задумах щодо нас немає рівного Тобі. Якби я хотів їх охопити і сповістити, то вони численніші, ніж я здатний їх полічити.",
        "7": "Жертв і приношень Ти не захотів, але Ти відкрив мені вуха. Всепалень і жертв за гріх Ти не домагався.",
        "8": "Тоді Я сказав: Ось Я приходжу, – в сувої книги написано про Мене, –",
        "9": "Я прагну чинити Твою волю, Боже Мій, і Твій Закон – у глибині Мого серця.",
        "10": "Я благовістив правду на великому зібранні, й своїх уст не закривав. Господи, – Тобі це відомо.",
        "11": "Я не приховував Твоєї справедливості у своєму серці, а проголошував Твою вірність і Твоє спасіння. Я не приховував Твого милосердя і Твоєї правди від великого зібрання.",
        "12": "Тож не позбавляй мене, Господи, Своїх щедрот. Твоє милосердя і Твоя вірність нехай постійно мене оберігають.",
        "13": "Бо мене спіткали численні нещастя з усіх боків, наздогнало мене моє беззаконня, якого я не здатний був бачити. Воно численніше, ніж волосся на моїй голові, – тож моє серце втрачає мужність.",
        "14": "Зволь, Господи, мене врятувати. Господи, поспіши мені на допомогу!",
        "15": "Нехай покриються ганьбою і будуть осоромлені всі ті, що зазіхають на моє життя, щоб його погубити. Нехай відступлять назад і вкриються соромом ті, що бажають мені зла.",
        "16": "Нехай остовпіють від своєї ганьби ті, котрі кажуть мені: Ага! Ага!",
        "17": "Нехай звеселяться й відчують радість у Тобі всі, котрі шукають Тебе; нехай ті, котрі люблять Твоє спасіння, завжди кажуть: Хай буде звеличений Господь!",
        "18": "Я ж бідний і нужденний, але Господь дбає про мене. Ти – моя поміч і мій Визволитель. Боже мій, не забарися!"
    },
    "41": {
        "1": "Диригентові. Псалом Давида.",
        "2": "Блаженний, хто дбає про бідного. У час недолі Господь і його врятує.",
        "3": "Господь охоронятиме його й збереже йому життя; він буде щасливим на землі. Господи, Ти не віддаси його напризволяще його ворогам.",
        "4": "Господь підтримає його, коли він хворітиме, – усю його біль Він зніме під час його хвороби.",
        "5": "Я тоді сказав: Господи, змилуйся наді мною, вилікуй мою душу, бо я згрішив перед Тобою.",
        "6": "Мої вороги злісно говорять про мене: Коли вже він помре і зникне його ім’я?",
        "7": "А коли хто приходив відвідати мене, то розмовляв нещиро. Його серце було сповнене лицемірством. Щойно вийшовши, розголошував погане.",
        "8": "Усі мої вороги разом шепочуться, змовляючись проти мене:",
        "9": "Смертельна хвороба впала на нього, – раз він зліг, то вже не підійметься.",
        "10": "Навіть мій приятель, з яким я в мирі, якому довіряв, котрий їв мій хліб, підняв на мене п’яту!",
        "11": "Але Ти, Господи, змилуйся наді мною, підійми мене, – і я їм відплачу.",
        "12": "Про Твою прихильність до мене я довідаюсь з того, що мій ворог не буде зловтішатись мною.",
        "13": "Тож підтримай мене заради невинності моєї і постав мене перед Собою навіки.",
        "14": "Благословенний Господь, Бог Ізраїлю, від віку й до віку. Амінь, амінь!"
    },
    "42": {
        "1": "Диригентові. Повчання синів Корея.",
        "2": "Як олень прагне до джерела води, так душа моя прагне до Тебе, Боже.",
        "3": "Моя душа прагне Бога, – Живого Бога! Коли ж я нарешті прийду і з’явлюся перед обличчям Бога?",
        "4": "Мої сльози стали для мене хлібом удень і вночі, коли щодня мені кажуть: Де твій Бог?",
        "5": "Про це я згадую, виливаючи душу свою, коли йду з юрбою, подорожуючи з ними до Божого Дому, серед голосів радості й хвали святкового натовпу.",
        "6": "Чому впадаєш у відчай, душе моя, чому тривожишся в мені? Поклади надію на Бога, адже я прославлятиму Його й далі за Його спасіння.",
        "7": "Боже мій, душа моя стривожена в мені. Тому я згадую Тебе з околиць Йордану і Гермону, з гори Міцар.",
        "8": "Безодня перекликається з безоднею в гуркоті Твоїх водоспадів, – усі Твої буруни і Твої хвилі пройшли наді мною.",
        "9": "Удень Господь виявляє Своє милосердя, а вночі я співаю Йому пісню, молюся до Бога мого життя.",
        "10": "Кажу Богові: Ти Скеля моя! Чому Ти забув про мене? Чому я ходжу засмучений через ворожий утиск?",
        "11": "Ніби кості ламають мені, коли мої вороги глузують з мене, повторюючи щодня: Де твій Бог?",
        "12": "Чому ти впадаєш у відчай, душе моя, чому тривожишся в мені? Покладайся на Бога, адже я й далі прославлятиму Його – мого Бога і Спасителя мого."
    },
    "43": {
        "1": "Суди мене, Боже, – виріши мою справу з народом нечестивим; визволь мене від людей підступних і несправедливих.",
        "2": "Адже Ти, Боже, є моїм Захистом. Чому Ти мене відкинув? Чому маю ходити засмученим, через те що мене утискує ворог?",
        "3": "Пошли Своє світло і Свою правду. Вони мене будуть провадити і приведуть на Твою святу гору, до Твоїх осель.",
        "4": "Тоді я підійду до Божого жертовника, до Бога моєї розради і потіхи. Прославлятиму Тебе на гуслах, Боже, – Боже мій!",
        "5": "Чому ти сумуєш, душе моя, і чому тривожишся в мені? Покладайся на Бога, адже я прославлятиму Його, – Бога мого особистого спасіння."
    },
    "44": {
        "1": "Диригентові. Повчання синів Корея.",
        "2": "Боже, ми власними вухами чули, наші батьки розповідали нам про справу, яку Ти здійснив у давні часи, – в їхні дні.",
        "3": "Своєю рукою Ти прогнав народи, а їх Ти поселив; народи Ти потіснив, а їх поширив.",
        "4": "Адже не своїм мечем вони зайняли у спадок землю, не їхнє рамено здобуло перемогу, але Твоя правиця й Твоє рамено та сяйво Твого обличчя, бо Ти їх уподобав.",
        "5": "Саме Ти, Боже, є моїм царем, – тож проголоси спасіння Якову.",
        "6": "З Твоєю допомогою ми переможемо наших ворогів, – у Твоє Ім’я потопчемо противників наших.",
        "7": "Бо не на свій лук я покладаюсь, і мій меч мене не врятує.",
        "8": "Адже Ти врятував нас від наших гнобителів; Ти осоромив тих, що нас ненавиділи.",
        "9": "Тож ми хвалимось Богом щодня і Твоє Ім’я будемо прославляти повік. Музична пауза.",
        "10": "Однак тепер Ти відкинув нас та засоромив, і вже не виступаєш з нашими військами.",
        "11": "Ти допустив, щоб ми втікали від ворогів, і щоб наші ненависники нас пограбували.",
        "12": "Ти віддав нас на поталу наче овець і розпорошив нас між народами.",
        "13": "За безцінь Ти продав Свій народ, і не отримав жодного зиску від продажі.",
        "14": "Ти виставив нас на глузування сусідам нашим, – на глум і знущання тих, що оточують нас.",
        "15": "Ти зробив нас приказкою між народами, щоб люди хитали в наш бік головами.",
        "16": "Постійно моя ганьба переді мною, і сором вкриває моє обличчя",
        "17": "від голосу ганьбителя й глумливця, від присутності мстивого ворога.",
        "18": "Все це прийшло на нас, але ми Тебе не забули і не зневірились у Твоєму Заповіті.",
        "19": "Наше серце не відвернулось, і наші стопи не зійшли з Твоєї дороги,",
        "20": "хоча Ти нас упокорив у місцевості шакалів і вкрив нас тінню смерті.",
        "21": "Коли б ми забули Ім’я нашого Бога і здіймали наші руки до чужого бога,",
        "22": "то хіба Бог про це не довідався б? Адже Він знає таємниці серця.",
        "23": "Але ж за Тебе вбивають нас щодня; нас уважають за овець, призначених на заріз.",
        "24": "Прокинься, чому спиш, Господи? Підіймись, не відкидай назавжди!",
        "25": "Чому ховаєш Своє обличчя, забуваючи про наше горе і наше поневолення?",
        "26": "Адже наша душа втоптана в порох, – наше тіло прилипло до землі.",
        "27": "Встань, наша Допомого, визволи нас заради Свого милосердя!"
    },
    "45": {
        "1": "Диригентові. На мелодію “Лілея”. Синів Корея – повчання. Пісня любові.",
        "2": "Моє серце сповнене люб’язними словами. Я співаю складену мною пісню Цареві; мій язик, як перо скорописця.",
        "3": "Ти найвродливіший між людськими синами; Твоя чарівність розлита на Твоїх устах. Тому поблагословив Тебе Бог навіки.",
        "4": "Прикріпи до пояса Свого меча, о Лицарю, Своїм достоїнством і славою!",
        "5": "Твоя велич нехай шириться! Тож мчися верхи задля правди, лагідності й справедливості, та нехай Твоя правиця провадить Тебе до величних звершень!",
        "6": "Твої стріли нагострені і влучають у серце ворогів Царя, тому народи падають перед Тобою.",
        "7": "Престол Твій, Боже, по віки вічні, скіпетр Твого царства – це скіпетр справедливості.",
        "8": "Ти любиш справедливість і ненавидиш беззаконня, тому помазав Тебе, Боже, Твій Бог оливою радості, як нікого з друзів Твоїх.",
        "9": "Миррою, алое і касією пахнуть усі Твої шати у величних Твоїх палацах зі слонової кості, струни Тебе розвеселяють.",
        "10": "Дочки-царівни перебувають у Твоїй славі, а праворуч Тебе стоїть цариця в офірському золоті.",
        "11": "Послухай, дочко, подивись, прихили своє вухо: забудь свій народ і дім свого батька,",
        "12": "адже Цар жадає твоєї краси. Він є твоїм Господом, тож поклонися Йому.",
        "13": "Дочка Тира прийде з дарами, і найбагатші з народу шукатимуть Твоєї прихильності.",
        "14": "Славно оздоблена, з’являється дочка-царівна. Її шати гаптовані золотом.",
        "15": "У різнобарвно гаптованих шатах її ведуть до Царя, в супроводі дівчат, її подруг.",
        "16": "Вони йдуть під веселі вигуки радості і входять до палацу Царя.",
        "17": "Замість Твоїх батьків, Ти будеш мати Своїх синів. Ти їх поставиш князями над усією землею.",
        "18": "Я увіковічню Твоє ім’я в усіх поколіннях. Тому народи прославлятимуть Тебе по вічні віки."
    },
    "46": {
        "1": "Диригентові. Синів Корея. На мелодію “Дівиці”. Пісня.",
        "2": "Бог – наш Захист і Сила, надійна Допомога в стражданнях.",
        "3": "Тому ми не злякаємось, хоча б затряслась земля і гори рухнули в серце морів.",
        "4": "Від Його величі ревуть і бушують води, здригаються гори. Музична пауза.",
        "5": "Відгалуження Його ріки веселять Боже місто, святу оселю Всевишнього.",
        "6": "Бог посеред нього, воно не зрушиться. На світанку Бог йому допоможе.",
        "7": "Збунтувалися народи, захиталися царства. Він подав Свій голос – і розтопилася земля.",
        "8": "З нами Господь сил, Бог Якова, наш Захист! Музична пауза.",
        "9": "Ідіть і подивіться на діла Господні, – які дивовижні речі здійснив Він на землі!",
        "10": "Він припиняє війни в усіх краях землі, ламає луки, трощить списи і палить вогнем колісниці.",
        "11": "Вгамуйтеся і пізнайте, що Я – Бог! Я буду звеличений між народами, буду прославлений на землі.",
        "12": "З нами Господь сил, Бог Якова – наш Захист! Музична пауза."
    },
    "47": {
        "1": "Диригентові. Синів Корея. Псалом.",
        "2": "Усі народи, плескайте в долоні, вигукуйте Богові голосом радості,",
        "3": "бо Всевишній Господь грізний, Він великий Цар усієї землі.",
        "4": "Він підкоряє нам народи, кидає племена під наші ноги.",
        "5": "Він обрав для нас спадщину нашу, – достоїнство Якова, якого полюбив. Музична пауза.",
        "6": "Бог з’являється під радісні вигуки, Господь – під звуки сурми.",
        "7": "Співайте Богові, співайте! Співайте нашому Цареві, співайте!",
        "8": "Адже Бог є Царем усієї землі, співайте усвідомлено.",
        "9": "Бог царює над народами; Бог сидить на Своєму святому троні.",
        "10": "Князі народів зібралися разом з народом Бога Авраама; адже Богові підвладні царі землі. Він надзвичайно звеличений."
    },
    "48": {
        "1": "Пісня. Псалом синів Корея.",
        "2": "Великий Господь і вельми прославлений у місті нашого Бога, на Його святій горі.",
        "3": "Сіонська гора, що чудово підноситься з північного краю, – місто Великого Царя, – є розрадою всієї землі.",
        "4": "Бог в його палацах явив Себе як Захист.",
        "5": "Коли царі зібралися вирушити разом,",
        "6": "то побачивши це, вони оторопіли, збентежились і втекли.",
        "7": "Їх там охопив жах і біль, як у породіллі.",
        "8": "Східним буревієм Ти знищив таршіські кораблі.",
        "9": "Що ми чули те й побачили в місті Господа сил, – у місті нашого Бога, адже Бог утвердив його навіки! Музична пауза.",
        "10": "Боже, ми роздумували про Твоє милосердя усередині Твого Храму.",
        "11": "Як Твоє Ім’я, о Боже, так само й слава Твоя сягає кінців землі. Твоя правиця повна справедливості.",
        "12": "Нехай веселиться гора Сіон, хай радіють Юдейські дочки з приводу Твоїх судів.",
        "13": "Обійдіть довкола Сіон, обступіть його й порахуйте його вежі.",
        "14": "Зверніть увагу на його укріплення, пройдіться по його палацах, аби ви могли розповісти наступним поколінням,",
        "15": "адже цей Бог – то наш Бог по віки вічні! Він буде опікуватися нами до смерті."
    },
    "49": {
        "1": "Диригентові. Синів Корея. Псалом.",
        "2": "Слухайте це, всі народи; вважайте всі мешканці Землі, –",
        "3": "однаково, як прості люди, так і знатні, як багаті так і вбогі.",
        "4": "Мої уста висловлюватимуть мудрі слова, – роздуми мого серця будуть розумними.",
        "5": "Своє вухо я нахилю до приповісті, й відкрию мою загадку в супроводі гуслів:",
        "6": "Чому маю боятися в лиху годину, коли мене по п’ятах переслідує несправедливість моїх нападників – тих,",
        "7": "що надіються на свою силу і хваляться великим своїм багатством?",
        "8": "Адже жодна людина не викупить брата свого і не дасть Богові викупу за нього,",
        "9": "бо викуп за їхню душу надто дорогий і не задовольнить Його ніколи,",
        "10": "щоб жив він ( брат ) вічно й не побачив могили…",
        "11": "Він бачить, що мудрі вмирають так само як гинуть нерозумні, залишаючи своє багатство іншим.",
        "12": "Могили стають їхніми домівками навіки. Таке їхнє існування з роду в рід, хоч своїми іменами називали країни.",
        "13": "Тож людина, хоча за життя буває в пошані, уподібнюється до тварин, що зникають.",
        "14": "Така дорога і тих, котрі нерозумно на себе покладаються, хоча їхні послідовники хвалитимуться усім, що ті говорили. Музична пауза.",
        "15": "Їх женуть, наче овець, до шеолу, смерть їх пасе, але на світанку запанують над ними праведні. Їхня постать зникне, а шеол стане для них домівкою.",
        "16": "Але Бог визволить мою душу з влади шеолу. Він прийме мене. Музична пауза.",
        "17": "Не тривожся, коли людина багатіє, й коли зростає слава її дому.",
        "18": "Адже, помираючи, не забере вона нічого, і не піде за нею слава її,",
        "19": "хоч за свого життя вона вважала себе щасливою, – її хвалили, що дбала про себе й була успішною.",
        "20": "Вона приєднається до роду своїх батьків, які вже ніколи не побачать світла.",
        "21": "Але людина, що живе в розкоші, не розуміє, що вона також подібна до тварин, які гинуть."
    },
    "50": {
        "1": "Псалом Асафа. Бог над богами – Господь, проголосив і закликав землю від сходу сонця і до його заходу.",
        "2": "Із Сіону, досконалого в своїй красі, з’явився Бог у сяйві.",
        "3": "Іде наш Бог, Він не мовчатиме! Перед Ним палаючий вогонь, а навколо Нього надзвичайно потужна буря.",
        "4": "Він з висоти закликає небо і землю, щоб судити Свій народ.",
        "5": "Зберіть до Мене святих Моїх, які через жертву уклали Заповіт зі Мною.",
        "6": "Небеса проголошують Його справедливість, адже Сам Бог – суддя. Музична пауза.",
        "7": "Слухай, народе Мій, Я до тебе промовлятиму; Ізраїлю, Я свідчитиму проти тебе. Я Бог, – твій Бог.",
        "8": "Я не за твої жертви буду дорікати тобі, адже твої всепалення постійно переді Мною.",
        "9": "Не прийму теляти з твого дому, ані козлів з твоєї кошари,",
        "10": "адже всі звірі у лісі, як і тварини на тисячах гір належать Мені.",
        "11": "Я знаю всіх гірських птахів, і все, що рухається в полі, Мені відоме.",
        "12": "Якби Я зголоднів, то не говорив би тобі, оскільки Всесвіт і все, що в ньому, – Мої.",
        "13": "Хіба Я їм м’ясо биків чи п’ю кров козлів?",
        "14": "Принось Богові в жертву подяку і виконуй дані тобою Всевишньому обітниці.",
        "15": "Тоді покличеш до Мене в день скорботи, – Я тебе визволю, і ти Мене прославиш.",
        "16": "А до нечестивого Бог промовляє: Чому ти розповідаєш про Мої закони, і чому в тебе на устах Мій Заповіт?",
        "17": "Адже ти ненавидиш повчання і Мої слова відкидаєш геть.",
        "18": "Коли зустрічаєш злодія, то погоджуєшся з ним, і з перелюбниками спілкуєшся.",
        "19": "Твої уста повні злості, а твій язик сплітає оману.",
        "20": "Сидиш і наговорюєш на свого брата, обмовляєш сина своєї матері.",
        "21": "Ти таке робив, а Я мовчав, – і ти подумав, що Я такий самий, як ти. Я ж докорю тобі й виставлю все перед твої очі.",
        "22": "Затямте це собі ви, що забуваєте Бога, – щоб часом Я вас не пошматував, і не буде кому врятувати.",
        "23": "Хто приносить жертву подяки, той Мене шанує, – тому, хто бездоганно вважає на свою дорогу, явлю Я Боже спасіння."
    },
    "51": {
        "1": "Диригентові. Псалом Давида,",
        "2": "коли він взяв собі за дружину Вірсавію, після чого до нього прийшов пророк Натан.",
        "3": "Помилуй мене, Боже, задля милості Своєї і з великого Свого милосердя зітри мої беззаконня.",
        "4": "Цілковито обмий мене від моєї провини і очисть мене від мого гріха.",
        "5": "Бо я усвідомлюю свої беззаконня, і мій гріх постійно переді мною.",
        "6": "Супроти Тебе, – Тебе єдиного, – я згрішив і вчинив те, що є злом у Твоїх очах, тому Ти будеш справедливим у Своїх словах вироку, бездоганним, коли судитимеш.",
        "7": "Я народився в беззаконні, і в гріху моя мати мене зачала.",
        "8": "Ти ж любиш правду в глибині серця і об’явив мені таємниці мудрості.",
        "9": "Тож окропи мене гісопом, і я стану чистий, – обмий мене і я стану біліший від снігу.",
        "10": "Дай мені відчути радість і веселість, – тоді зрадіють скрушені Тобою кості.",
        "11": "Відверни Своє обличчя від моїх гріхів і зітри всі мої беззаконня.",
        "12": "Серце чисте створи в мені, Боже, і духа правоти віднови у мені.",
        "13": "Не відкидай мене від Свого обличчя і не відбирай від мене Свого Святого Духа.",
        "14": "Поверни мені радість Свого спасіння і зміцни в мені Духа слухняності.",
        "15": "Я навчатиму злочинців Твоїх доріг, і грішники навертатимуться до Тебе.",
        "16": "Звільни мене, Боже, від вини за пролиту кров; Боже мого спасіння, нехай мій язик з радістю проголошує Твою справедливість.",
        "17": "Господи, відкрий мої уста, – мій язик звіщатиме Тобі хвалу.",
        "18": "Якщо б Ти забажав жертви, я приніс би; та й всепалення Ти не жадаєш.",
        "19": "Жертва Богові – це впокорений дух; серцем смиренним і впокореним Ти, Боже, не погордуєш.",
        "20": "Заради милості Своєї, зроби Сіонові добро і побудуй стіни Єрусалима.",
        "21": "Тоді приємними будуть Тобі жертви праведності, – приношення і жертви всепалення. Тоді на Твій жертовник приноситимуть телят."
    },
    "52": {
        "1": "Диригентові. Повчання Давида,",
        "2": "коли ідумеєць Доік прийшов і сповістив Саулові, сказавши йому: Давид приходив у дім Ахімелеха.",
        "3": "Хоробрий, чому ти вихваляєшся злобою? Адже Боже милосердя постійне.",
        "4": "Твій язик сплітає згубні речі. Він, наче гостра бритва, чинить зраду.",
        "5": "Ти любиш зло більше, ніж добро, а брехню – більше, ніж правду. Музична пауза.",
        "6": "Тобі, підступницький язику, любі лише наклепницькі слова.",
        "7": "Через те Бог знищить тебе назавжди. Він вирве тебе і позбавить тебе житла, – викоренить тебе з землі живих. Музична пауза.",
        "8": "Побачать це праведні й злякаються; вони сміятимуться з нього:",
        "9": "Ось чоловік, який не Бога обрав своїм захисником, а понадіявся на своє велике багатство й був сильний своїм лиходійством.",
        "10": "Я ж – наче зелене оливкове дерево в домі Божому. Я покладаюсь на Боже милосердя по віки вічні.",
        "11": "Я славитиму Тебе повіки за все, що Ти зробив; Твоє Ім’я звіщатиму серед святих Твоїх, бо воно чудове."
    },
    "53": {
        "1": "Диригентові. На мелодію “Махолат”. Повчання Давида.",
        "2": "Нерозумний у своєму серці каже: Нема Бога. Вони морально зіпсувались, роблять огидні речі, – немає нікого, хто чинив би добро.",
        "3": "Бог споглядає з небес на людей, аби побачити, чи є хтось розумний, котрий шукав би Бога.",
        "4": "Усі відступили, враз стали непридатними, – нема такого, хто чинив би добро, – немає жодного.",
        "5": "Невже не опам’ятаються усі ті злочинці, котрі пожирають мій народ, наче їдять хліб, забуваючи при цьому спитати у Бога?",
        "6": "Проте їх огорне страх там, де страху досі не було, тому що Бог розпорошить кості тих, які тебе оточили. Ти засоромив їх, оскільки Бог ними знехтував.",
        "7": "О, якби то прийшло Ізраїлеві спасіння з Сіону! Коли Бог визволить з неволі Свій народ, радітиме Яків і втішатиметься Ізраїль."
    },
    "54": {
        "1": "Диригентові, з музичним супроводом. Повчання Давида,",
        "2": "коли прийшли зифеї і сказали Саулові, що в них переховується Давид.",
        "3": "Боже, спаси мене силою Свого Імені, – Своєю могутністю захисти правоту мою.",
        "4": "Боже, вислухай мою молитву, прихили Своє вухо до слів моїх уст,",
        "5": "бо чужинці повстали проти мене, і жорстокосерді загрожують моєму життю. Вони не мають Бога перед собою. Музична пауза.",
        "6": "Але Бог допомагає мені, Господь підтримує моє життя.",
        "7": "Нехай обернеться зло на моїх ворогів. Задля Своєї вірності Ти вигуби їх!",
        "8": "Я охоче принесу Тобі жертву, прославлятиму Твоє Ім’я, Господи, бо воно чудове.",
        "9": "Адже Він визволив мене від усякого лиха, і мої очі споглядають на відступ моїх ворогів."
    },
    "55": {
        "1": "Диригентові, з музичним супроводом. Повчання Давида.",
        "2": "Боже, прислухайся до моєї молитви і не відвертайся від мого благання!",
        "3": "Вислухай мене і дай мені відповідь. Мені не дають спокою мої думки, і я розгублений",
        "4": "від ворожого крику, від утиску нечестивого, бо вони звалюють на мене лихо і в гніві сваряться зі мною.",
        "5": "Моє серце здригається в мені, й побоювання смерті налягає на мене.",
        "6": "Страх і тремтіння мене охопили, жах огортає мене.",
        "7": "Тож я сказав: О, коли б я мав крила, як голубка, я полетів би і відпочив!",
        "8": "Отож, я полетів би далеко і поселився б у пустелі. Музична пауза.",
        "9": "Я швидко знайшов би укриття від страшного буревію і вітру…",
        "10": "Знищи їх, Господи, і перемішай їхню мову, тому що я бачив насильство і розбрат у місті.",
        "11": "Удень і вночі вони бродять навкруги по його мурах; беззаконня й утиски посеред нього;",
        "12": "загибель у нього, а з його майданів не перестають виходити здирство та обман.",
        "13": "Якби ворог зневажав мене, я стерпів би; якби мій ненависник повстав проти мене, я заховався би від нього.",
        "14": "Але ти, такий же чоловік, як я, – мій довірений і мій приятель,",
        "15": "з яким ми спільно насолоджувалися розмовами і разом з іншими ходили до Божого Дому!?",
        "16": "Хай же на них зненацька прийде смерть, нехай живими зійдуть у шеол, бо підступність у їхніх домівках і поміж ними.",
        "17": "Я ж кликатиму до Бога, і Господь мене врятує.",
        "18": "Увечері, вранці й опівдні буду скаржитись та зітхати – і Він почує мій голос.",
        "19": "Він дасть спокій і визволить мою душу від небезпеки з боку нападників, хоч і багато їх проти мене.",
        "20": "Бог, Який править споконвіку, почує і впокорить їх. Музична пауза. Адже вони не міняються, і не бояться Бога.",
        "21": "Кожен підносить свою руку на своїх же приятелів, ганьбить свої заповіти.",
        "22": "Мова його гладенька, наче масло, але в його серці ворожнеча; його слова м’якші за масло, але вони – оголені мечі.",
        "23": "Поклади на Господа свої турботи і Він буде опікуватися тобою. Він повік не допустить, аби праведник захитався.",
        "24": "А їх, Боже, Ти зведеш у яму тління. Кровожерні й підступні люди не доживуть і до половини своїх днів. Я ж надію покладаю на Тебе."
    },
    "56": {
        "1": "Диригентові. На мелодію “Мовчазна голубка в далечині”. Міхтам Давида. Коли його в Ґеті захопили филистимці.",
        "2": "Помилуй мене, Боже, бо по мені топчеться людина, цілий день вороги утискують мене.",
        "3": "Мої вороги щодня наступають на мене, оскільки безліч тих, що борються зі мною, Всевишній,",
        "4": "щоразу, як огортає мене страх, я на Тебе покладаюсь, –",
        "5": "на Бога, Слово Якого я славлю; на Бога покладаю надію, й не боюсь! Що може заподіяти мені людина?",
        "6": "Вони постійно перекручують мої слова, всі їхні задуми мені на зло.",
        "7": "Вони сходяться, підстерігають, висліджуючи мої кроки, оскільки чатують за моїм життям.",
        "8": "Невже уникнуть вони кари за свою підступність? Боже, упокори тих людей у Своєму гніві!",
        "9": "Ти добре знаєш мої поневіряння, збери мої сльози у Свою посудину! Хіба вони не записані в Твоїй книзі?",
        "10": "Тоді лише мої вороги повтікають назад, коли я кликну: Я знаю, що Бог зі мною!",
        "11": "На Бога, слово Якого я славлю, на Господа, слову Якого я віддаю хвалу,",
        "12": "На Бога я покладаю надію і не буду боятися! Що може заподіяти мені людина?",
        "13": "Тобі, о Боже, я виконаю свої обітниці, Тобі Я принесу жертву подяки.",
        "14": "Адже Ти визволив мою душу від смерті, а мої ноги від спотикання, щоб мені ходити у світлі життя перед Богом."
    },
    "57": {
        "1": "Диригентові. На мелодію “Не погуби”. Міхтам Давида, коли сховався від Саула до печери.",
        "2": "Помилуй мене, Боже, помилуй мене, бо на Тебе покладається душа моя, і в тіні Твоїх крил я перебуватиму доки не мине лихо.",
        "3": "Я кличу до Бога Всевишнього, – до Бога, Який чинить мені добро.",
        "4": "Він пошле поміч з неба і врятує мене, Він осоромить тих, що глумляться наді мною. Музична пауза. Бог пошле Свою милість і Свою правду.",
        "5": "Я перебуваю серед левів, – лежу між тими, що дихають вогнем. Такі людські нащадки… Їхні зуби, як списи і стріли, а їхній язик – гострий меч.",
        "6": "Будь звеличений понад небеса, Боже, і над усією землею хай буде слава Твоя!",
        "7": "Вони приготували для моїх ніг капкан, пригнічують мою душу. Вони викопали переді мною яму, але самі впали туди. Музична пауза.",
        "8": "Зміцнилось моє серце, Боже, – серце моє готове, щоб співати й вигравати!",
        "9": "Пробудись, хвало моя, пробудіться, псалтирю і гусла, – Я розбуджу світанок!",
        "10": "Я прославлятиму Тебе серед людей, Господи, співатиму Тобі між народами,",
        "11": "бо велика, вище небес, милість Твоя, і вірність Твоя аж до хмар!",
        "12": "Будь звеличений понад небеса, Боже, і над усією землею хай буде слава Твоя!"
    },
    "58": {
        "1": "Диригентові. На мелодію “Не погуби”. Міхтам Давида.",
        "2": "Чи ви, можновладці, справді говорите правду? Чи справедливо судите людей?",
        "3": "Адже у серці ви виношуєте несправедливість, а на землі ваші руки творять насильство.",
        "4": "Вже від народження нечестиві стають відступниками, – від материнського лона вони свавільні й неправдомовні.",
        "5": "Мають отруту, схожу до отрути змії, – до трутизни глухої гадюки, яка затикає свої вуха,",
        "6": "щоб не чути голосу заклинателя, ані майстерного в чарах чаклуна.",
        "7": "Боже, поламай їхні зуби в їхніх щелепах! Розтрощи, Господи, ікла левчуків!",
        "8": "Нехай вони зникнуть, як пролита вода; а коли натягнуть лука, нехай стріли його стануть тупими.",
        "9": "Вони щезнуть, наче слід слимака, що проповз, – як викидень жінки, вони не побачать сонця.",
        "10": "Перш ніж ваші горшки відчують вогонь палаючого куща тернини, нехай його гілля у Його гніві живим буде розпорошене вітром.",
        "11": "Радітиме праведний, побачивши відплату. Він обмиє свої ноги в крові нечестивого.",
        "12": "І скажуть люди: є справді нагорода для праведного, – є таки Бог, Який звершує суд на землі!"
    },
    "59": {
        "1": "Диригентові. На мелодію “Не погуби”. Міхтам Давида, коли Саул послав стерегти його дім, аби вбити його.",
        "2": "Боже мій, врятуй мене від моїх ворогів, захисти мене від тих, що повстають проти мене.",
        "3": "Визволи мене від злочинців, спаси мене від кровожерливих людей.",
        "4": "Ось вони чатують на моє життя, – проти мене повстали можновладці, хоча не було моєї провини, і я не згрішив, Господи.",
        "5": "Без жодної з мого боку провини вони збігаються і готуються. Вийди мені на зустріч і подивися.",
        "6": "Ти, Господи, Боже сил, – Боже Ізраїлю, встань, щоб навідати всі народи. Ти не будеш поблажливим до всіх тих, що підступно чинять зло! Музична пауза.",
        "7": "Увечері вони повертаються, виють, наче пси, і кружляють містом.",
        "8": "Ось вони дали волю своїм устам, мечі в їхніх губах. Бо хто, мовляв, почує?",
        "9": "Але Ти, Господи, посмієшся з них, глузуватимеш над усіма народами.",
        "10": "Ти моя Сила, – Тебе буду триматись, адже Бог – моя Безпека.",
        "11": "Мій Бог, – Його милосердя йде попереду мене. Бог покаже мені поразку моїх ворогів.",
        "12": "Не потурай їм, Господи, щоб мій народ не забув про це. Розпороши їх Своєю силою і повали їх, Захиснику наш!",
        "13": "Гріхом сповнені їхні уста, – кожне слово їхніх уст. Нехай будуть упіймані в своїй гордині, як і в прокляттях та неправді, які промовляють.",
        "14": "У гніві поклади їм кінець, знищ їх дощенту, – нехай знають, що Бог владарює в Якові до країв землі. Музична пауза.",
        "15": "Увечері вони знову повертаються, виють, наче пси, і кружляють містом.",
        "16": "Вони вештаються, шукаючи їжі і, якщо не втамують голоду, проводять ночі у скиглінні.",
        "17": "Я ж буду оспівувати Твою могутність, – вранці радітиму Твоїм милосердям, бо Ти став моїм Захистом і Притулком у день моєї скрути.",
        "18": "Ти – моя Сила! Тобі буду співати, адже Ти, Бог милосердний; Ти мій Боже, є моїм Захистом!"
    },
    "60": {
        "1": "Диригентові. На мелодію “Лілея свідчення”. Міхтам Давида на повчання,",
        "2": "коли він спустошив Арам-Нагараїм та Арам-Цову, а, повертаючись, Йоав у Соляній долині розгромив дванадцять тисяч едомців.",
        "3": "Боже, Ти розгнівався на нас, відкинув і зламав, – тепер же повернися до нас!",
        "4": "Ти трусонув землею й розколов її. Направ її щілини, бо вона хитається.",
        "5": "Ти навів велике випробування на Свій народ, – Ти напоїв нас запаморочливим вином.",
        "6": "А для тих, котрі Тебе шанують, Ти підняв знамено, щоб утекли від лука. Музична пауза.",
        "7": "Щоб Твої улюблені спаслися, – вислухай нас і врятуй Своєю правицею!",
        "8": "Бог промовив у Своїй Святині: З тріумфом розділю Сихем, розміряю долину Суккот.",
        "9": "Мій Гілеад, Мій Манассія, а Єфрем – шолом Моєї голови, Юда – Мій законодавець.",
        "10": "Моав – Мій посуд для вмивання, а на Едом кидаю Моє взуття; над Филистимською землею залунає вигук перемоги!‥",
        "11": "Хто ж впровадить мене в укріплене місто? Хто мене заведе в Едом?",
        "12": "Невже Ти, Боже, нас відкинув, і не вирушиш, Боже, з нашими військами?",
        "13": "Надай нам допомогу проти ворога, адже людська поміч марна.",
        "14": "Лише з Богом наша сила, – Він потопче наших ворогів."
    },
    "61": {
        "1": "Диригентові. З музичним супроводом. Псалом Давида.",
        "2": "Вислухай, Боже, моє благання, почуй мою молитву!",
        "3": "В немочі свого серця, від краю землі я кличу до Тебе: Підійми мене на скелю, яка надто висока для мене!",
        "4": "Адже Ти є моїм Захистом, оборонною Вежею проти ворога.",
        "5": "Я хотів би повіки проживати в Твоєму Наметі, сховатись у тіні Твоїх крил. Музична пауза.",
        "6": "Бо Ти, Боже, вислухав мої обітниці, дав мені спадщину тих, котрі бояться Твого Імені.",
        "7": "Продовжи дні царя, аби його роки сягали з покоління в покоління.",
        "8": "Нехай він навіки перебуває на престолі перед Богом. Нехай з ним будуть і його оберігають милість і вірність!",
        "9": "Я ж оспівуватиму Твоє Ім’я повіки і щодня виконуватиму свої обітниці."
    },
    "62": {
        "1": "Диригентові. Для Єдутуна. Псалом Давида.",
        "2": "Тільки в Бозі заспокоюється моя душа, – адже від Нього моє спасіння.",
        "3": "Лише Він моя Скеля, моє Спасіння і мій Захист, – я ніколи не захитаюсь.",
        "4": "Доки ви всі будете нападати на людину, щоб її повалити, наче похилену стіну, або розхитану огорожу?",
        "5": "Вони тільки й думають зіпхнути її з висоти. Вони полюбили неправду, на словах благословляють, а в серці проклинають. Музична пауза.",
        "6": "Лише в Бозі заспокоюється моя душа, адже на Нього надія моя.",
        "7": "Лише Він моя Скеля, моє Спасіння і мій Захист, – я не захитаюсь.",
        "8": "У Бозі моє спасіння і моя слава. Скеля сили моєї і мій притулок у Бозі.",
        "9": "Народе мій, повсякчас покладайся на Нього. Виливайте перед Ним ваші серця. Бог – наш Захист. Музична пауза.",
        "10": "А щодо людей, то вони, як подув вітру. Навіть нащадки вельмож ненадійні. На вазі вони всі разом легші від пари.",
        "11": "Не покладайтесь на здирство і не вихваляйтесь награбованим. Коли багатство намножується, не прив’язуйтесь до нього серцем.",
        "12": "Один раз промовив Бог, а я почув двічі, що сила – в Бога,",
        "13": "і що у Тебе, Господи, милосердя, оскільки Ти відплачуєш кожному за його вчинками."
    },
    "63": {
        "1": "Псалом Давида, коли він перебував у Юдейській пустелі.",
        "2": "Боже, Ти мій Бог, Тебе я пильно шукаю. Тебе прагне моя душа, за Тобою нудьгує тіло моє в землі пустинній, спраглій і безводній.",
        "3": "Я так виглядав Тебе у Святині, щоби побачити Твою силу і Твою славу!",
        "4": "Адже Твоя милість краща за життя. Мої уста Тебе величатимуть.",
        "5": "Тож буду прославляти Тебе поки житиму; в Ім’я Твоє підноситиму свої руки.",
        "6": "Хай наповниться моя душа немовби жиром та ситою їжею, а мої уста радісними вигуками висловлюватимуть хвалу Тобі.",
        "7": "Я згадую про Тебе на своїй постелі, – в нічні години роздумую про Тебе.",
        "8": "Адже Ти прийшов мені на допомогу, і я радітиму в тіні Твоїх крил.",
        "9": "Моя душа приліпилася до Тебе, – мене підтримує Твоя правиця.",
        "10": "Ті ж, котрі лише шукають, аби погубити мою душу, зійдуть у підземні безодні.",
        "11": "Вони будуть віддані під владу меча, стануть поживою шакалів.",
        "12": "Але цар радітиме в Бозі, – буде пишатися кожен, хто Ним присягається, тому що уста неправдомовців будуть закриті."
    },
    "64": {
        "1": "Диригентові. Псалом Давида.",
        "2": "Боже, вислухай мій голос, коли я жаліюсь, оберігай моє життя від страху перед ворогами.",
        "3": "Захисти мене від зграї лиходіїв, від посягання злочинців,",
        "4": "котрі нагострили свій язик, як меч, ціляться отруйними словами, наче стрілами,",
        "5": "аби з засідки прошити стрілою невинного; стріляють на нього зненацька і не бояться.",
        "6": "Вони утверджуються в лихому намірі, – змовляються, таємно ставлячи капкани. Вони кажуть: Хто ті капкани помітить?",
        "7": "Вони замишляють злочин, приховуючи продумані плани, в той час як нутро та серце кожного незбагненні!",
        "8": "Але Бог випустить на них стрілу, і вони несподівано отримають рани.",
        "9": "Їхній язик обернеться проти них самих і приведе до падіння, а всі, що спостерігатимуть за ними, лише похитуватимуть головами.",
        "10": "Тоді кожну людину охопить страх, і вони сповіщатимуть про Божі діла, роздумуючи про Його діяння.",
        "11": "Праведні радітимуть у Господі, шукаючи захисту в Нього, – всі щирі серцем будуть торжествувати."
    },
    "65": {
        "1": "Диригентові. Псалом Давида. Пісня.",
        "2": "Тобі, Боже, належить хвала на Сіоні, – дані Тобі в молитві обітниці, будуть виконані.",
        "3": "До Тебе, Котрий вислуховує молитви, приходить усе живе.",
        "4": "І хоч над нами тяжіють гріховні вчинки, але Ти прощаєш наші беззаконня.",
        "5": "Блаженний той, кого Ти обираєш і допускаєш, аби він жив у Твоїх дворах. Ми наситимося добром Твого Дому, – святого Твого Храму.",
        "6": "Дивовижними ділами праведності Ти відповідаєш нам, Боже, Спасителю наш, – Надіє всіх кінців землі й далеких морів.",
        "7": "Ти, що утверджуєш гори Своєю силою, підперезаний могутністю, –",
        "8": "приборкуєш ревіння моря, шум його хвиль і заворушення народів!",
        "9": "Усі, котрі живуть у всіх краях землі, бояться Твоїх ознак. Настанням ранку та вечора Ти викликаєш радість.",
        "10": "Ти дбаєш про землю, – робиш її щедрою й рясно її збагачуєш; Божі потоки повні води. Ти забезпечуєш їх ( людей ) зерном, бо так Ти запровадив.",
        "11": "Ти зрошуєш її борозни, рівняєш скиби і пом’якшуєш її дощами, – Ти благословляєш її зелені паростки.",
        "12": "Ти вінчаєш рік Своєю щедрістю, а Твої стежки буяють добробутом.",
        "13": "Волога осідає на пасовиськах пустелі, і пагорби підперізуються радістю.",
        "14": "Луги зодягаються отарами, а долини покриваються збіжжям. Все радісно вигукує і співає."
    },
    "66": {
        "1": "Диригентові. Пісня. Псалом. Виспівуй Богові, уся земле, –",
        "2": "оспівуйте славу Його Імені, віддаючи хвалу Його величі!",
        "3": "Скажіть Богові: Які дивовижні Твої діла! Завдяки величі Твоєї сили будуть підлещуватися до Тебе Твої вороги.",
        "4": "Перед Тобою схилиться в поклоні вся земля, – співатимуть Тобі й оспівуватимуть Твоє Ім’я. Музична пауза.",
        "5": "Прийдіть і подивіться на Божі вчинки, – Його діла заради людських синів дивовижні.",
        "6": "Він перетворив море на суходіл, і ріку перейшли пішки. Тому радіймо у Ньому!",
        "7": "У Своїй могутності Він владарює вічно. Його очі звернені на всі народи, тому непокірні нехай не величаються собою. Музична пауза.",
        "8": "Благословляйте, народи, нашого Бога, і проголошуйте хвалу Йому!",
        "9": "Він зберіг нас при житті й не дозволив схибити нашим ногам.",
        "10": "Адже Ти випробував нас, Боже, переплавив нас у вогні, як переплавляється вогнем срібло.",
        "11": "Ти скерував нас у пастку і поклав важкий вантаж на наші плечі.",
        "12": "Ти дозволив людям їздити по наших головах, – ми пройшли крізь вогонь і воду, але Ти повернув нам з надлишком.",
        "13": "Увійду до Твого Дому із всепаленнями й виконаю перед Тобою свої обітниці,",
        "14": "які провістили мої губи і виголосили мої уста в моїй недолі.",
        "15": "Принесу Тобі у всепалення найкраще, – приємні пахощі жертви від стада овець, пожертвую волів з козлами. Музична пауза.",
        "16": "Прийдіть, послухайте всі, що боїтеся Бога, я розповім, що зробив Він для мене.",
        "17": "Я заволав до Нього своїми устами, прославив Його своїм язиком.",
        "18": "Якби я виношував у своєму серці беззаконня, Господь мене не почув би.",
        "19": "Але Бог мене вислухав, зважив на голос мого благання.",
        "20": "Благословенний Бог, Який не відкинув моєї молитви, і не відмовив мені у Своєму милосерді."
    },
    "67": {
        "1": "Диригентові. З музичним супроводом. Пісня. Псалом.",
        "2": "Боже, будь милостивий до нас і поблагослови нас, – нехай осяє нас обличчя Твоє, Музична пауза.",
        "3": "щоб пізнали на землі Твою дорогу, – спасіння Твоє між усіма народами!",
        "4": "Нехай прославляють Тебе народи, Боже; нехай величають Тебе всі племена!",
        "5": "Нехай радіють і веселяться народи, тому що Ти судиш людей справедливо і правиш на землі племенами! Музична пауза.",
        "6": "Нехай прославляють Тебе народи, Боже, – нехай величають Тебе всі племена!",
        "7": "Земля дала свій урожай. Бог, наш Бог, благословив нас!",
        "8": "Нехай благословляє нас Бог і хай бояться Його всі краї землі!"
    },
    "68": {
        "1": "Диригентові. Пісня. Псалом Давида.",
        "2": "Бог підніметься і розпорошаться Його вороги, – розбіжаться від Його обличчя ненависники Його.",
        "3": "Ти розвієш їх, як розвіюється дим, як плавиться від полум’я вогню віск, – так щезнуть нечестиві від Божої присутності.",
        "4": "Праведники ж радітимуть, – вони будуть тішитися перед Богом і веселитимуться.",
        "5": "Співайте Богові, прославляйте Його Ім’я! Рівняйте дорогу Тому, Хто йде пустелями! Господь Його Ім’я, тож веселіться перед Ним!",
        "6": "Він Отець сиріт і Суддя вдів, – Бог у Своїй Святині.",
        "7": "Бог дає самотнім оселю для проживання, виводить в’язнів на волю задоволеними, – і лише бунтівників залишає мешкати у вигорілій від сонця землі.",
        "8": "Боже, коли Ти йшов попереду Свого народу, – коли Ти провадив пустелею, Музична пауза.",
        "9": "то від присутності Бога тряслася земля і сочились небеса. Від присутності Бога, Бога Ізраїлю, затремтів навіть Сінай.",
        "10": "Рясний дощ Ти, Боже, послав Своїй спадщині, а коли земля знемагала, Ти її освіжав.",
        "11": "Твоя отара замешкала там, – у Своїй доброті, Боже, ти турбувався про вбогих.",
        "12": "Господь проголосить слово, і велике число провісниць звіщають радісну вістку.",
        "13": "Царі з військами втікають; вони втікають, а ті, що залишаються вдома, ділять здобич.",
        "14": "Перебуваючи серед своїх наділів, ви стали, як голубка, крила якої покриті сріблом, а пір’я її виблискує золотом.",
        "15": "Коли Всемогутній розпорошує царів на землі, вона стає білою, як сніг на Цалмоні.",
        "16": "Гора Божа – гора Башан, – Башанська гора вкрита шпилями.",
        "17": "Чому ви, шпилясті гори, заздрісно споглядаєте на гору, яку вподобав Собі Бог для Свого місцеперебування? Адже Господь оселиться там назавжди.",
        "18": "Колісниць Божих незліченні тисячі тисяч. Господь серед них, – як на Синаю, так і в Святині.",
        "19": "Ти зійшов на висоту, привів із Собою полонених, отримав дари від людей, – навіть від тих, котрі спочатку бунтувалися, не бажаючи, щоб Господь Бог мешкав серед них.",
        "20": "Благословенний Господь! Щодня Бог, Наш Спаситель, носить наші тягарі. Музична пауза.",
        "21": "Бог є нашим Богом спасіння; в Господа Владики також визволення від смерті.",
        "22": "Безперечно, Бог розтрощить голови Своїх ворогів, – кудлате тім’я тих, котрі закостеніли в своїх гріхах.",
        "23": "Господь сказав: Я поверну їх з Башану, підійму з морських глибин,",
        "24": "аби твої ноги стали мокрими від крові твоїх ворогів, а язики твоїх псів отримали свою частку від перемоги.",
        "25": "Видимі стали Твої походи, Боже, – хода мого Бога, Царя в Святині.",
        "26": "Попереду йдуть співаки, а за ними музиканти в оточенні молодих дівчат, які грають на тимпанах.",
        "27": "На зібраннях благословляйте Господа Бога, – ви, хто з джерела Ізраїля!",
        "28": "Там на чолі наймолодший, Веніямін, за ним князі Юди зі своїми полками, князі Завулона і князі Нефталима.",
        "29": "Твій Бог заповів тобі силу. Зміцни, Боже, те, що вчинив Ти для нас.",
        "30": "Заради Твого Храму в Єрусалимі, царі приноситимуть Тобі дари.",
        "31": "Заборони звірам, що залягли в очереті, – цій череді биків серед людей з характерами телят, – щоб підкорилися зі своїми зливками срібла. Розпороши народи, що прагнуть війни.",
        "32": "І прийдуть посли з Єгипту, – Ефіопія поспішить простягнути свої руки до Бога!",
        "33": "Царства землі, співайте Богові, прославляйте Господа, – Музична пауза.",
        "34": "Того, Хто велично рухається небесами, вічними небесами. Ось загримів Його голос, – гучноголосий і сильний.",
        "35": "Визнайте Божу силу! Він величний над Ізраїлем, а Його потуга в хмарах!",
        "36": "Грізний Бог у Своїй Святині. Бог Ізраїлю дає силу і міць народові. Благословенний Бог!"
    },
    "69": {
        "1": "Диригентові. На мелодію “Лілея”. Псалом Давида.",
        "2": "Спаси мене, Боже, бо води загрожують моєму життю!",
        "3": "Я загруз у глибокому болоті й немає на що опертись ногами. Я потрапив на морську глибочінь, і сильна течія підхоплює мене.",
        "4": "Я втомився, волаючи про допомогу, – горло моє пересохло, в моїх очах потемніло в очікуванні допомоги мого Бога.",
        "5": "Тих, котрі без причини ненавидять мене, стало більше, ніж волосин на моїй голові. Вороги, які безпідставно мене переслідують, стали сильними й вимагають повернути те, чого я не брав.",
        "6": "Боже, Ти знаєш, яким нерозумним я був, – мої помилки не приховані від Тебе.",
        "7": "Нехай же через мене не будуть засоромлені ті, які покладають надію на Тебе, Господи. Господи Сил! Нехай з моєї вини не вкриються ганьбою всі, котрі Тебе шукають, Боже Ізраїлів!",
        "8": "Адже заради Тебе я терплю зневагу, і сором покрив моє обличчя.",
        "9": "Чужим я став для моїх братів, – стороннім для синів моєї матері,",
        "10": "бо ревність щодо Твого Дому з’їдає мене; на мене впало знущання тих, що Тебе зневажають.",
        "11": "Коли я плакав, упокорюючи постом свою душу, то й цим докоряють мені.",
        "12": "Одягнувши замість одягу веретище, я став для них посміховиськом.",
        "13": "Про мене говорять ті, котрі сидять при брамі, співають про мене п’яниці.",
        "14": "Але я молюся до Тебе, Господи, у сприятливий час. Боже, у великому Твоєму милосерді, у правді Твого спасіння вислухай мене!",
        "15": "Витягни мене з трясовини, щоб я не втопився, визволь мене від тих, що ненавидять мене, – від водних глибин!",
        "16": "Нехай не накриють мене водяні хвилі, й не поглине мене глибина, – хай не стулить наді мною своєї пащі безодня.",
        "17": "Обізвися до мене, Господи; задля доброти Твого великого милосердя і багатства Своїх щедрот зглянься наді мною!",
        "18": "Не відверни Свого обличчя від Твого слуги, бо я в скруті. Негайно обізвись до мене!",
        "19": "Наблизься до мене і визволи мене, – всупереч очікувань моїх ворогів, визволь мене!",
        "20": "Адже Ти знаєш мою зневагу, сором мій і мою ганьбу. Перед Тобою всі ті, що завдають мені болю.",
        "21": "Ганьба розбила серце моє, і я знесилився; я сподівався на співчуття, але надаремно, – не знайшов я і втішителів.",
        "22": "Дали Мені до їжі жовч, а в спразі Моїй напоїли Мене оцтом.",
        "23": "Нехай їхня пожива стане для них пасткою, а уявна безпечність – тенетами.",
        "24": "Нехай потемніє їм в очах, щоб не бачили, а їхні крижі хай назавжди залишаться зігнутими.",
        "25": "Вилий на них Своє обурення, і нехай їх охопить Твій палаючий гнів.",
        "26": "Нехай їхнє поселення стане порожнім, а в їхніх оселях хай не буде мешканців,",
        "27": "тому що вони переслідують того, кого Ти вразив, і примножують біль тому, кому Ти завдав ран.",
        "28": "Додай провину до їхньої провини, і хай обмине їх Твоя праведність.",
        "29": "Нехай будуть викреслені з Книги життя, хай не будуть вписані разом з праведними.",
        "30": "Я ж убогий і страждаю; нехай спасіння Твоє, Боже, піднесе мене високо.",
        "31": "А я прославлятиму Ім’я Боже в пісні, з вдячністю Його величатиму.",
        "32": "І це буде Богові приємніше, ніж теля, або віл з рогами й ратицями.",
        "33": "Побачать це покірні й зрадіють. Та й ви, котрі Бога шукаєте, – нехай оживе ваше серце!",
        "34": "Адже Господь вислуховує нужденних, і не залишить без уваги своїх в’язнів.",
        "35": "Хай величають Його небеса і земля, море і все, що в них рухається!",
        "36": "Бог врятує Сіон і відбудує міста Юди, аби можна було в них жити і ними володіти.",
        "37": "Нащадки Його слуг одержать їх у спадщину; ті, що люблять Його ( Боже ) Ім’я, житимуть там."
    },
    "70": {
        "1": "Диригентові. Псалом Давида на спомин.",
        "2": "Боже, рятуй мене! Господи, поспіши мені на допомогу!",
        "3": "Нехай осоромляться і зазнають ганьби всі, що зазіхають на моє життя, – нехай обернуться назад і вкриються ганьбою ті, котрі тішаться моїм нещастям.",
        "4": "Нехай побіжать осоромленими всі, що кажуть про мене: Так йому й треба!",
        "5": "Але нехай веселяться і радіють у Тобі ті, котрі Тебе шукають! Ті, що прагнуть Твого спасіння, хай постійно говорять: Будь звеличений, Боже!",
        "6": "Я ж бідний та нужденний, – Боже, поспіши до мене! Ти моя допомога, мій Визволитель, Господи, не забарися!"
    },
    "71": {
        "1": "На Тебе, Господи, покладаюсь, нехай ніколи не буду осоромленим!",
        "2": "У Своїй справедливості врятуй мене і визволи; нахили до мене Своє вухо і спаси мене!",
        "3": "Будь для мене Скелею укриття, фортецею, де я завжди міг би заховатися! Ти наказав мене рятувати, адже Ти моя Скеля і моя Твердиня.",
        "4": "Боже мій, врятуй мене з руки нечестивого, – з-під влади беззаконника і гнобителя!",
        "5": "Адже Ти моя Надія, Господи, – на Господа я покладаюся від моєї юності.",
        "6": "Від самого народження я на Тебе покладався. Вже від утроби моєї матері Ти – мій Покровитель, й Тобі постійно приношу мою хвалу.",
        "7": "Хоча для багатьох я, наче чудовисько, однак Ти – мій надійний Притулок.",
        "8": "Мої уста сповнені хвалою Тобі, – повсякденно я Тебе прославляю.",
        "9": "Не відкинь мене в похилому віці, – не залиш мене, коли слабнутиме моя сила.",
        "10": "Мої вороги лихословлять про мене, – ті, що зазіхають на моє життя, змовляються між собою,",
        "11": "говорячи: Бог його залишив! Переслідуйте його, хапайте його, вже нема йому порятунку!",
        "12": "Боже, не віддаляйся від мене; Боже мій, поспіши мені на допомогу!",
        "13": "Нехай будуть осоромлені й щезнуть ті, що зазіхають на моє життя. Нехай покриються ганьбою і соромом усі, котрі прагнуть учинити мені зло.",
        "14": "Я ж постійно буду надіятися і примножувати хвалу Тобі.",
        "15": "Мої уста сповіщатимуть про Твою істину, повсякденно про діла Твого спасіння, бо я не знаю їм числа.",
        "16": "Я прийду в силі Господа Владики. Я згадуватиму лише Твою справедливість.",
        "17": "Боже, Ти ще від моєї юності навчав мене, і я досі розповідаю про Твої чудові діла.",
        "18": "Тому й до старості, до сивини похилого віку не залишай мене, Боже, доки не розповім про Твою могутню силу поколінню, – всім, котрі прийдуть, – про Твою потугу,",
        "19": "про Твою праведність, Боже, яка найвища за все. Величні діла Ти вчинив! Боже, хто зрівняється з Тобою?",
        "20": "Хоч Ти дав мені зазнати численних і тяжких нещасть, але Ти мене оживиш і знову підіймеш мене з земних глибин.",
        "21": "Ти примножиш мою величність і знову потішиш мене.",
        "22": "Тому буду прославляти Тебе на музичних інструментах, – Твою вірність, мій Боже, буду оспівувати на гуслах. Ти – Святий Ізраїлів!",
        "23": "Мої уста і моя душа, які Ти врятував, радітимуть, коли я співатиму Тобі.",
        "24": "Язик мій щодня звіщатиме Твою праведність, аби ті, що бажали мені лиха, вкрилися соромом і ганьбою."
    },
    "72": {
        "1": "Соломона. Боже, навчи Своєму правосуддю царя, й Своєї справедливості сина царя,",
        "2": "щоб він судив Твій народ у правді, і вбогих Твоїх – справедливо.",
        "3": "Нехай принесуть гори народові мир, а пагорби – справедливість.",
        "4": "Він судитиме бідних з народу, помагатиме вбогим і впокорить гнобителя.",
        "5": "Тебе боятимуться, поки існують сонце і місяць – з покоління в покоління.",
        "6": "Він ( цар ) зійде, як дощ на скошену луку, – немов злива, що зрошує землю.",
        "7": "За його днів процвітатиме справедливість і тривалий мир, доки триває світло місяця.",
        "8": "Він буде владарювати від моря й до моря, і від Ріки аж до кінців землі.",
        "9": "Перед ним схиляться на коліна мешканці пустелі, а його вороги лизатимуть порох.",
        "10": "Царі Таршішу й островів принесуть дари, царі Шеви і Севи даватимуть гостинці.",
        "11": "Йому поклоняться всі царі, – йому служитимуть усі народи.",
        "12": "Тому що він заступатиметься за волаючого знедоленого, – за вбогого, якому нема кому допомогти.",
        "13": "Він співчуватиме слабому і знедоленому, і рятуватиме нужденних.",
        "14": "Він захистить їхнє життя від кривди й насильства, оскільки їхня кров дорога в його очах.",
        "15": "Нехай же він ( цар ) живе й отримує золото з Шеви! За нього постійно будуть молитися, прикликаючи щодня на нього благословення.",
        "16": "В краю буде надлишок хліба – аж до шпилів гір. Колосся його врожаїв будуть шуміти, як дерева Лівану, а люди, що житимуть у місті, будуть цвісти як трава на полі.",
        "17": "Нехай запам’ятається його ім’я в віках! Його ім’я процвітатиме, поки сяятиме сонце. В ньому благословляться всі люди. Всі народи його прославлятимуть.",
        "18": "Благословенний Господь Бог, Бог Ізраїлю – Єдиний, що творить чудеса!",
        "19": "Благословенне Його славне Ім’я навіки! Вся земля нехай наповниться Його славою! Амінь! Амінь!",
        "20": "Закінчились молитви Давида, сина Єссея."
    },
    "73": {
        "1": "Псалом Асафа. Бог, насправді, добрий до Ізраїлю, – до тих, в кого чисте серце!",
        "2": "А я ледь не спіткнувся, – мало не послизнулися мої ноги.",
        "3": "Адже я позаздрив зарозумілим, побачивши добробут нечестивих.",
        "4": "Вони не зазнають жодних страждань до самої смерті; їхні тіла здорові.",
        "5": "Серед людей, які важко працюють, їх нема, і злидні звичайних людей їх не торкаються.",
        "6": "Тому гординя стала для них намистом, вони наряджаються в насильство, наче в одежу.",
        "7": "Їхні очі запливли жиром, а серця переповнені примарними мріями.",
        "8": "Глузуючи, вони висловлюються підступно, – бундючно, погрожуючи насильством.",
        "9": "Проти неба підносять свої уста, а своїм язиком походжають по землі.",
        "10": "Через те за ними тягнеться і народ мій, щедро черпаючи собі їхню воду",
        "11": "й кажучи: Як дізнається Бог? Хіба має бути відомо Всевишньому?",
        "12": "Ось такими є нечестивці. Вони самовпевнено нагромаджують багатство на віки.",
        "13": "Тож невже надаремно я зберігав у чистоті своє серце і вмивав у невинності руки свої, –",
        "14": "щодня зазнаючи ударів і щоранку особистих докорів?",
        "15": "Але якби я сказав: Буду говорити, як вони, то став би я зрадником роду Твоїх дітей.",
        "16": "Я почав розмірковувати, щоб усе зрозуміти, але важко це було для мене,",
        "17": "аж поки я не ввійшов у Божу Святиню і не усвідомив, яким буде їхній кінець.",
        "18": "Справді, Ти ставиш їх на слизькому шляху і прирікаєш їх на руїну.",
        "19": "Як же несподівано приходить їх спустошення! Вони зникають й охоплені жахом, гинуть.",
        "20": "Як після пробудження забуваються сновидіння, так, Господи, піднявшись, забудеш їхній образ.",
        "21": "Коли моє серце було сповнене гіркоти, і я відчував гострий біль у моєму нутрі,",
        "22": "я ніби збожеволів, нічого не розуміючи, – я був перед Тобою, наче тварина…",
        "23": "Тепер же я постійно з Тобою. Ти тримаєш мене за праву руку,",
        "24": "провадиш мене Своїми порадами і потім приймеш мене в славу.",
        "25": "Кого, крім Тебе, маю на небесах? І коли я з Тобою, нічого не хочу на землі.",
        "26": "Хоча моє серце і моє тіло занемагають, однак Бог є Скелею мого серця й моєю Долею повіки.",
        "27": "Адже ті, котрі віддаляються від Тебе, загинуть. Ти повністю знищиш усіх, хто відступить від Тебе.",
        "28": "Моє щастя в тому, щоби бути близьким до Бога. На Тебе, Владико Господи, я покладаю свою надію, аби звіщати про всі діла Твої."
    },
    "74": {
        "1": "Повчальний Псалом Асафа. Боже, для чого Ти назавжди відкинув нас? Чому Ти гніваєшся на овець Твоєї отари?",
        "2": "Згадай Свою громаду, яку Ти придбав з давніх-давен, викупив як плем’я Своєї спадщини, а також гору Сіон, на якій Ти оселився.",
        "3": "Направ Твої стопи до давніх руїн; ворог усе спустошив у Твоїй Святині.",
        "4": "Твої вороги ревіли у Твоїй Святині, – вони встановили, як ознаку, свої прапори.",
        "5": "Виглядало так, начебто в лісовій гущавині вони розмахували сокирами.",
        "6": "Вони розтрощили сокирами і сікачами її різьблену оздобу.",
        "7": "Спалили дощенту Твою Святиню, опоганили до основ місцеперебування Твого Імені.",
        "8": "Між собою вони говорили: Давайте дощенту знищимо їх! І вже спалили в нашому краю всі місця поклоніння Богові.",
        "9": "Жодних наших ознак ми не бачимо; вже нема пророка, і ніхто між нами не знає, як довго так буде.",
        "10": "Доки, Боже, противник буде глумитися? Доки ворог ганьбитиме Твоє Ім’я?",
        "11": "Чому Ти відводиш Свою руку, – Свою правицю тримаєш за пазухою? Вийми її!",
        "12": "Боже, Ти здавна мій Цар; Ти звершуєш справи спасіння на землі!",
        "13": "Силою Своєю Ти розділив море, – потрощив у водах голови чудовиськ.",
        "14": "Ти розчавив голову Левіятану, віддавши його на поживу мешканцям пустелі.",
        "15": "Ти відкриваєш джерела й потоки, – Ти висушуєш могутні ріки.",
        "16": "Твій день і Твоя ніч. Ти створив світила та сонце.",
        "17": "Ти встановив усі межі на землі. Створив літо й зиму.",
        "18": "Пам’ятай про те, що ворог глумиться над Господом, а нерозумний народ зневажає Твоє Ім’я.",
        "19": "Не віддавай Твоєї голубки хижим звірам, не забувай про життя Своїх убогих ніколи.",
        "20": "Згадай про Свій Заповіт! Адже всі темні закутки землі наповнені притонами насильства.",
        "21": "Нехай пригноблений не піде засоромленим. Хай нужденний і вбогий прославить Твоє Ім’я.",
        "22": "Встань, Боже, вступися за Свою справу. Пам’ятай про повсякденну наругу над Тобою від нечестивого.",
        "23": "Не забудь про крики Своїх ворогів, – про постійно зростаючі вигуки тих, що повстали проти Тебе."
    },
    "75": {
        "1": "Диригентові. На мелодію “Не погуби”. Псалом Асафа. Пісня.",
        "2": "Славимо Тебе, Боже, – прославляємо Тебе, бо близьке й дороге Твоє Ім’я; оповідаємо про Твої чудеса.",
        "3": "Ти сказав: У визначений Мною час Я звершатиму праведний суд.",
        "4": "Хоча б захиталася земля з усіма її мешканцями, але її основи Я тримаю міцно. Музична пауза.",
        "5": "Я сказав зарозумілим: Не будьте зухвалими! – І нечестивим: Не підносьте високо роги!",
        "6": "Не підносьте так високо ваші роги, – не говоріть знахабніло, піднявши голову!",
        "7": "Адже не від сходу, і не від заходу, і не з гір пустелі приходить звеличення,",
        "8": "але Бог є Суддею: одного понижує, а другого підносить.",
        "9": "Бо в руці Господа чаша пінистого, сповна приправленого вина. Він наливає з неї, а всі нечестиві землі навіть його осад вицідять і вип’ють.",
        "10": "Я ж сповіщатиму про це повіки, – співатиму Богові Якова.",
        "11": "Обламані будуть всі роги нечестивих, а роги праведних піднесуться вгору!"
    },
    "76": {
        "1": "Диригентові. З музичним супроводом. Псалом Асафа. Пісня",
        "2": "Бога знають у племені Юди, – Ім’я Його величне в Ізраїлі.",
        "3": "Його Намет у Салимі, – Його місцеперебування на Сіоні.",
        "4": "Там Він розтрощив полум’яні стріли лука, щит, меч і знаряддя війни. Музична пауза.",
        "5": "Ти перебуваєш у сяйві, потужніший від гір хижацьких.",
        "6": "Позбавлені здобичі, відважні серцем поринули в сон, – тепер в усіх сильних воїнів ослабли руки.",
        "7": "Від Твоєї погрози, Боже Якова, заціпеніли ті, що були на колісницях та конях.",
        "8": "Ти – грізний! Хто встоїть перед Тобою в час Твого гніву?",
        "9": "Ти з неба оголошуєш вирок, – земля від жаху замовкає,",
        "10": "коли Бог піднімається для суду, щоб спасти всіх покірних землі. Музична пауза.",
        "11": "Адже навіть гнів людський сприяє Твоїй славі, а рештки гніву Ти приборкуєш.",
        "12": "Складайте в молитві обітниці Господеві, Богові вашому, і виконуйте їх. Нехай всі, що навколо Нього, принесуть дари Достойному пошани!",
        "13": "Він приборкує дух володарів, – Він грізний для царів землі."
    },
    "77": {
        "1": "Диригентові. Для Ідитуна. Псалом Асафа.",
        "2": "Я кличу до мого Бога, – голосно волаю до Бога, щоб Він мене почув.",
        "3": "У день моєї недолі я шукаю Господа, – мої руки простягнуті вночі й не опускаються. Моя душа відмовляється від потішання.",
        "4": "Коли згадую про Бога, починаю зітхати, – коли роздумую, підупадає мій дух. Музична пауза.",
        "5": "Ти тримаєш у безсонні повіки моїх очей, я пригнічений і не можу говорити.",
        "6": "Роздумуючи про давні дні, я згадую літа віковічні.",
        "7": "Ночами я пригадую свої пісні, спілкуюся зі своїм серцем, і мій дух шукає відповіді:",
        "8": "Невже Господь відкидає нас навіки й більше не змилується?",
        "9": "Невже назавжди припинилося Його милосердя, і Його обітниці ніколи не будуть виконані?",
        "10": "Невже Бог забув про милість і в Своєму гніві стримує Своє милосердя? Музична пауза.",
        "11": "І я кажу: Зміна в правиці Всевишнього завдає мені страждань.",
        "12": "Я пригадую Господні діяння, бо пам’ятаю Твої давні дивовижні чудеса, –",
        "13": "буду роздумувати про всі Твої вчинки і розмірковувати над Твоїм Промислом.",
        "14": "Боже, Твоя дорога свята. Який бог є таким великим, як наш Бог?",
        "15": "Ти є Богом, Котрий звершує чудеса; Ти виявив Свою могутність серед народів.",
        "16": "Ти визволив Своєю рукою Свій народ – нащадків Якова і Йосифа. Музична пауза.",
        "17": "Тебе, Боже, бачили води; Тебе побачили води – і затремтіли, збурилися безодні.",
        "18": "З хмар полилася вода, почувся громовий голос, – Твої стріли пронизували хмари.",
        "19": "Небозвід здригався від гуркоту Твого грому, спалахували Твої блискавки, освітлюючи Всесвіт, земля здригалась і тремтіла…",
        "20": "Твоя дорога проходила крізь море, – Твоя стежка через великі води, Твоїх слідів не видно.",
        "21": "Наче отару овець, Ти провадив народ Свій рукою Мойсея та Аарона."
    },
    "78": {
        "1": "Повчальна пісня Асафа. Прислухайся, мій народе, до повчання мого, – нахили свої вуха до слів із моїх уст.",
        "2": "Я відкриваю свої уста для приповісток, говоритиму про давні загадкові події, –",
        "3": "що ми чули і зрозуміли, що розповіли нам наші батьки.",
        "4": "Не будемо приховувати від наступних поколінь та від їхніх дітей, звіщаючи про славу Господню та Його силу, – про всі Його дивовижні діла, які Він учинив.",
        "5": "Він дав свідчення для Якова й встановив Закон в Ізраїлі, про який Він заповів нашим батькам, аби вони оголосили його своїм дітям,",
        "6": "щоб наступні покоління, – діти, які від них народяться, – знали те, що Він заповів нашим батькам, і так само сповістили своїм дітям,",
        "7": "аби ті покладали свою надію на Бога, не забуваючи Божих діянь, і дотримувалися Його Заповідей.",
        "8": "Щоб вони не стали такими, як їхні батьки, – родом непокірним і бунтівничим, – поколінням з нестійким серцем і невірним Богові духом,",
        "9": "як сини Єфрема. Озброєні луками, вони в день битви втекли.",
        "10": "Вони не дотримались Божого Заповіту, – відмовилися ходити в Його Законі,",
        "11": "забули про Його добродійства і всі Його дивовижні чудеса, які Він їм виявив,",
        "12": "Він звершував дивовижні діла перед їхніми батьками в єгипетському краю, на полі Цоан.",
        "13": "Він розділив море і провів їх, змусивши води стояти стіною.",
        "14": "Під хмарою Він вів їх удень і при сяйві вогню цілу ніч.",
        "15": "Він розколював скелі в пустелі й поїв їх, наче з великих безодень, –",
        "16": "виводив потоки зі скелі й пускав води рікою.",
        "17": "Але вони й далі продовжували грішити проти Нього, чинили опір Всевишньому в пустелі, –",
        "18": "свідомо випробовували Бога, вимагаючи бажаної для себе їжі.",
        "19": "Вони зневажали Бога, кажучи: Хіба Бог спроможний приготувати для нас їжу в пустелі?",
        "20": "Це правда, – казали вони, – що коли Він ударив об скелю, то хлинула вода й потекла потоками, але чи Він спроможний дати нам хліба, забезпечити Свій народ м’ясом?",
        "21": "Почув це Господь й обурився, – вогонь гніву запалав серед Якова, пронісся над Ізраїлем,",
        "22": "оскільки не повірили Богові, не довірились Його спасінню.",
        "23": "І все ж Він звелів хмарам на висоті, – відкрив небесні отвори",
        "24": "та дощем послав їм манну для їжі. Хліб небесний дав їм.",
        "25": "Кожен з них їв ангельський хліб. Він їм послав їжі вдосталь.",
        "26": "Бог підняв на небі східний вітер, силою Своєю порушив південний суховій",
        "27": "і посипав на них м’ясо, мов порох, і пернатих птахів, як морський пісок.",
        "28": "Накидав їх посеред їхнього табору, довкола їхніх наметів.",
        "29": "Вони їли й наситилися; Він задовольнив їхнє бажання.",
        "30": "Та своїх пристрастей вони не позбулися. Ще їжа була в них у роті,",
        "31": "як упав на них Божий гнів і знищив найвидатніших серед них й вразив молодь Ізраїлю.",
        "32": "Незважаючи на це, вони продовжували грішити, не довіряючи Його дивовижним діянням.",
        "33": "Тому Він допустив, аби їхні дні проминали в марноті, а їхні роки – в тривозі.",
        "34": "Коли Він знищував їх, вони Його шукали, – наверталися й ревно горнулися до Бога, –",
        "35": "згадували, що Бог – їхня Скеля, що Всевишній Бог є їхнім Викупителем.",
        "36": "Своїми устами вони підлещувалися до Нього, обманювали Його своїм язиком.",
        "37": "Їхнє серце не було щирим, – вони не берегли вірності Його Заповіту.",
        "38": "Він же у Своєму милосерді прощав їхні провини, не знищував їх, а часто стримував Свій гнів, не виявляючи Свого повного обурення.",
        "39": "Адже Він пам’ятав, що вони – лише тіло й подих вітру, який пролітає і не повертається.",
        "40": "Скільки разів вони повставали проти Нього в пустелі, засмучуючи Його в безлюдному краю!",
        "41": "Постійно спокушували, завдаючи образ Богові, Святому Ізраїлевому.",
        "42": "Не згадували про діла Його рук, – про той день, коли Він визволив їх з рук гнобителя, –",
        "43": "виявляючи в Єгипті Свої ознаки та Свої чудеса на полі Цоан.",
        "44": "Він перетворив їхні ( єгиптян ) ріки в кров, – зі своїх потоків вони не могли пити.",
        "45": "Наслав на них рої мух, які їх кусали, а також жаб, аби спустошували їх.",
        "46": "Він віддав їхній урожай гусені, – плоди їхньої праці – сарані.",
        "47": "Їхні виноградники знищив градом, а їхні смоківниці – памороззю.",
        "48": "Він віддав їхню худобу на пасовиськах під град, а їхні стада – блискавицям.",
        "49": "Зіслав на них полум’я Свого обурення, – нещадність в роздратуванні, – нашестя ангелів-губителів.",
        "50": "Він дав волю Своєму гніву, – не зберіг їх від смерті, а натомість прирік їхнє життя пошестям.",
        "51": "Він убив усіх перворідних у Єгипті, – первістків їхньої сили в наметах Хама.",
        "52": "Свій же народ Він вивів, як овець, і, наче отару, провадив їх пустелею.",
        "53": "Вони рухались у повній безпеці й не мали страху, бо їхніх ворогів поховало море.",
        "54": "Привів їх до Своєї Святої Землі, – до тієї гори, яку здобула Його правиця.",
        "55": "Прогнав перед ними народи і шляхом жеребкування наділив спадщиною, оселивши в наметах Ізраїльські племена.",
        "56": "Вони й надалі спокушували Бога, протидіючи Всевишньому й не дотримуючись Його постанов.",
        "57": "Як і їхні батьки, вони стали відступниками, – не зберігали вірності, зраджували, як ненатягнутий лук.",
        "58": "Спонукали Його до гніву своїми жертовниками на узвишшях, викликали в Нього ревнощі своїми ідолами.",
        "59": "Побачив це Бог, дуже обурився й цілковито відкинув Ізраїль;",
        "60": "Він покинув Своє місцеперебування в Шіло, – Намет, у якому перебував серед людей.",
        "61": "Він віддав у полон Свою силу ( Ковчег ), і Свою славу – в руки ворога.",
        "62": "Гніваючись на Свою спадщину, Він віддав Свій народ під меч.",
        "63": "Вогонь пожирав їхніх юнаків, а їхнім дівчатам не співали весільних пісень.",
        "64": "Їх священики загинули від меча, а їхні вдови навіть не оплакали своїх покійників …",
        "65": "І ось Господь, як від сну пробудився, наче воїн-витязь, збуджений вином, –",
        "66": "розгромив Своїх ворогів з тилу, завдавши їм вічної ганьби.",
        "67": "Він зневажив наметом Йосифа, не обравши племені Єфрема,",
        "68": "а обрав плем’я Юди – гору Сіон, яку вподобав.",
        "69": "Там збудував Свою Святиню, як найвище місце, – як землю, що укріпив навіки.",
        "70": "Він обрав Давида, Свого слугу, прикликавши його від отари овець.",
        "71": "Він взяв його від овець з ягнятами, щоб пасти Свій народ, – нащадків Якова, Ізраїль – Свою спадщину.",
        "72": "І він пас їх у чистоті свого серця, мудро направляючи їх своїми руками."
    },
    "79": {
        "1": "Псалом Асафа. Боже, язичники вторглись у Твої володіння, осквернили Твій святий Храм, перетворивши Єрусалим на руїни.",
        "2": "А тіла Твоїх слуг віддали на поживу небесним птахам, – останки тіл Твоїх вірних – диким звірам.",
        "3": "Їхня кров проливалась навколо Єрусалима, наче вода, і нікому було їх поховати.",
        "4": "Ми стали ганьбою для наших сусідів, предметом знеславлення та наруги для тих, що навколо нас.",
        "5": "Доки, Господи, Ти будеш гніватись? Невже повіки? Доки палатиме, наче вогонь, Твоя ревність?",
        "6": "Вилий Свій гнів на народи, які Тебе не визнають, – на царства, які не прикликають Твого Імені!",
        "7": "Адже вони пожерли Якова й спустошили його місцепроживання.",
        "8": "Не став нам в провину гріхів предків. Нехай якнайшвидше прийде до нас Твоє милосердя, бо ми зовсім ослабли.",
        "9": "Допоможи нам, Боже, Спасителю наш! Задля слави Твого Імені, визволи нас, – прости наші гріхи заради Твого Імені.",
        "10": "Чому мають народи говорити: Де їхній Бог? Нехай вже на наших очах відбудеться і стане відомо народам, що Ти відомщаєш за пролиту кров Своїх слуг.",
        "11": "Нехай дійде до Тебе стогін в’язнів! Могутністю Своїх рук звільни приречених на смерть.",
        "12": "Відплати у лоно наших сусідів усемеро за їхню наругу, якою вони Тебе зневажали, Господи.",
        "13": "Ми ж, – Твій народ і вівці Твоєї кошари, – будемо повіки дякувати Тобі, з покоління в покоління будемо прославляти Тебе."
    },
    "80": {
        "1": "Диригентові. На мелодію “Лілея свідчення”. Псалом Асафа.",
        "2": "Пастирю Ізраїлю, прислухайся! Ти, Котрий провадиш синів Йосифа, мов отару, Котрий возсідаєш на херувимах, з’явися у сяйві!",
        "3": "Перед Єфремом, Веніяміном і Манассією прояви Свою силу й прийди, щоб спасти нас!",
        "4": "Боже, віднови нас! Нехай засяє світло Твого обличчя – і ми спасемося!",
        "5": "Господи, Боже Сил, доки палатимеш гнівом, не зважаючи на молитви Свого народу?",
        "6": "Ти годуєш нас хлібом з плачем і поїш нас надмірно сльозами.",
        "7": "Ти зробив нас предметом суперечок для наших сусідів, – наші вороги глузують з нас.",
        "8": "Боже Сил, віднови нас! Нехай засяє світло Твого обличчя, – і ми спасемося.",
        "9": "Ти переніс виноградну лозу з Єгипту, прогнав народи, а її посадив.",
        "10": "Ти приготував для неї місце, – вона пустила коріння своє і наповнила землю.",
        "11": "Її тінню вкрилися гори, – величні Божі кедри – її галузки.",
        "12": "Вона простягнула свої гілки до моря, а свої пагони – аж до Ріки.",
        "13": "Навіщо Ти зруйнував її огорожу? Адже її обривають усі, хто йде дорогою!",
        "14": "Її нищить дикий кабан, її об’їдають польові звірі.",
        "15": "Боже Сил, повернися, глянь з небес і Сам переконайся! Відвідай цей виноградник, –",
        "16": "рослину, яку посадила правиця Твоя. Захисти сина, якого Ти зростив для Себе.",
        "17": "Лоза Твоя спалена вогнем і порубана. Від грізного Твого обличчя вона гине!",
        "18": "Нехай же буде Твій захист на тому, хто праворуч від Тебе, – на сині людському, якого Ти зростив для Себе.",
        "19": "Тож ми не відступимо від Тебе; оживи нас, і ми прикликатимемо Твоє Ім’я!",
        "20": "Господи, Боже Сил, віднови нас. Нехай засяє обличчя Твоє, – і ми спасемося!"
    },
    "81": {
        "1": "Диригентові. На ґіттіті. Псалом Асафа.",
        "2": "Радісно співайте Богові, нашій Силі, весело вигукуйте Богові Якова!",
        "3": "Заспівайте пісню, заграйте на тимпані ( бубні ), на милозвучному псалтирі з гуслами.",
        "4": "При настанні нового місяця затрубіть у ріг; так само і в день нашого свята при повні місяця.",
        "5": "Адже це закон для Ізраїлю, постанова від Бога Якова.",
        "6": "Він ( Господь ) встановив це як нагадування Йосифові, коли той вийшов з єгипетської землі. Тоді ( Ізраїль ) почув незнайому мені мову:",
        "7": "Я зняв тягар з твоїх плеч, звільнив руки твої від кошиків.",
        "8": "У нещасті ти покликав Мене, Я тебе визволив. Я тобі відповідав з-посеред громів, – Я тебе випробував при водах Мериви. Музична пауза.",
        "9": "Слухай же, народе Мій, Я попереджаю тебе: О, Ізраїлю, якби ти послухався Мене!?",
        "10": "Нехай не буде в тебе іншого бога! Ти не повинен поклонятися чужому богові!",
        "11": "Адже Я є твій Господь, твій Бог, Котрий вивів тебе з єгипетського краю! Відкрий широко свої уста, і Я наповню їх!",
        "12": "Але Мій народ не послухався Мого голосу, – Ізраїль не звернув на Мене уваги.",
        "13": "І Я залишив їх через запеклість їхнього серця, щоб вони жили за своїми забаганками.",
        "14": "О, якби Мій народ слухав Мене, якби Ізраїль ходив Моїми дорогами!",
        "15": "Я негайно впокорив би їхніх ворогів, – повернув би Мою руку проти тих, що їх пригноблюють.",
        "16": "Ненависники Господні підлещувалися б до нього ( народу Мого ), а їхній час продовжувався б вічно.",
        "17": "Я годував би їх добірною пшеницею, і медом зі скелі насичував би Я їх!"
    },
    "82": {
        "1": "Псалом Асафа. Бог піднімається на Божому зібранні; Він чинить суд серед богів.",
        "2": "Доки будете несправедливо судити, зважаючи на особи нечестивих? Музична пауза.",
        "3": "Судіть справедливо бідного і сироту, захищайте права пригніченого і вбогого.",
        "4": "Визволяйте з рук нечестивих слабких і нужденних, спасаючи їх.",
        "5": "Вони ( судді ) нічого не знають і не розуміють, блукають у темряві, тому й хитаються всі основи землі.",
        "6": "Я сказав: Ви – боги і всі ви сини Всевишнього.",
        "7": "Проте ви помрете, як усі люди, і впадете, як будь-хто з володарів.",
        "8": "Встань, Боже, суди землю, бо Тобі підвладні всі народи!"
    },
    "83": {
        "1": "Пісня. Псалом Асафа.",
        "2": "Боже, не мовчи! Не будь мовчазним і не заспокоюйся, Боже!",
        "3": "Глянь, як Твої вороги метушаться, і ненависники Твої підносять голови.",
        "4": "Вони замислили підступну змову проти Твого народу, – змовилися проти тих, котрих Ти охороняєш.",
        "5": "Підемо, – сказали вони, – й винищимо їх з-посеред народів, аби більше не згадувалося ім’я Ізраїля!",
        "6": "Вони одностайно домовилися й об’єдналися проти Тебе в союз:",
        "7": "поселення едомців та ізмаїльців, Моав і аґаряни,",
        "8": "Ґевал, Аммон і Амалек, Филистія й мешканці Тира.",
        "9": "Ассирія також приєдналась до них, підтримавши синів Лота. Музична пауза.",
        "10": "Зроби з ними так, як з Мідіяном і Сісерою, як з Явіном біля потоку Кішон.",
        "11": "Знищені в Ен-Дорі, вони стали перегноєм землі.",
        "12": "Учини з їхніми володарями, як з Оревом, Зеевом, Зевахом і Цалмуном, – усіма їхніми князями,",
        "13": "які говорили: Візьмемо собі у спадщину Божі оселі!",
        "14": "Боже мій, нехай стануть вони порохом у вихорі, солом’яною половою під поривами вітру!",
        "15": "І як вогонь спалює ліс, як полум’я обпалює гори,",
        "16": "так само Ти переслідуй їх Своїм буревієм і Своїм ураганом наведи на них жах.",
        "17": "Покрий їхні обличчя соромом, доки вони не почнуть шукати Твого Імені, Господи!",
        "18": "Нехай осоромляться і повіки живуть у страху, поки в своїй ганьбі не загинуть.",
        "19": "Нехай знають вони, що Ти єдиний на ім’я Господь, що Ти є Всевишнім над усією землею."
    },
    "84": {
        "1": "Диригентові. На ґіттіті. Псалом синів Корея.",
        "2": "Які ж любі Твої оселі, Господи Сил!",
        "3": "Моя душа знемагає і тужить за Господніми дворами. Моє серце і моє тіло радісно линуть до Живого Бога.",
        "4": "Адже й пташинка знаходить собі куточок, і ластівка – собі гніздечко, де виводить своїх пташенят неподалік Твого вівтаря, Господи Сил, мій Царю і мій Боже!",
        "5": "Блаженні ті, що живуть у Твоєму Домі, – вони завжди складають хвалу Тобі. Музична пауза.",
        "6": "Блаженна людина, сила якої в Тобі, бо в її серці всі дороги до Тебе.",
        "7": "Проходячи Долиною Плачу, вони відкривають у ній джерела, а ранній дощ зрошує її благословенням.",
        "8": "Вони все більше й більше зміцнюватимуться в силі, поки з’являться перед Богом на Сіоні.",
        "9": "Господи, Боже Сил, почуй мою молитву, – зглянься на благання, Боже Якова! Музична пауза.",
        "10": "О Боже, Захиснику наш, зверни погляд і придивися до обличчя Свого помазаника.",
        "11": "Адже один день у Твоїх дворах кращий за тисячі інших днів. Я волію стояти на порозі Дому мого Бога, ніж перебувати в хоромах нечестивих.",
        "12": "Тому що Господь Бог – Сонце і Щит. Господь обдаровує милістю і честю, не позбавляє добробуту тих, котрі живуть бездоганно.",
        "13": "Господи Сил, щаслива людина, яка покладається на Тебе!"
    },
    "85": {
        "1": "Диригентові. Псалом синів Корея.",
        "2": "Господи, Ти змилосердився над Своїм краєм й повернув з полону Якова.",
        "3": "Ти простив беззаконня Своєму народові, покривши усі їхні гріхи. Музична пауза.",
        "4": "Ти перестав гніватись на нас, відвернувши Своє палке обурення.",
        "5": "Обернись до нас, Боже нашого спасіння, й забудь Своє невдоволення нами.",
        "6": "Невже ти вічно будеш гніватися на нас, продовжуючи Своє обурення з покоління в покоління?",
        "7": "Хіба Ти не оживиш нас знову, щоб Твій народ радів у Тобі!",
        "8": "Вияви, Господи, до нас Своє милосердя і подаруй нам Своє спасіння.",
        "9": "Послухаю, що скаже Господь Бог! Безперечно, Він говоритиме про мир для Свого народу, – для вірних Своїх, лише нехай вони не повертаються знову до своєї нерозсудливості.",
        "10": "Адже Його спасіння близьке до тих, котрі бояться Його, аби Його слава перебувала в нашому краї.",
        "11": "Милосердя та істина зустрінуться, правда і мир поцілуються.",
        "12": "Праведність зростатиме від землі, а справедливість з неба нахилиться.",
        "13": "Тож Господь пошле добробут, і наша земля дасть свій врожай.",
        "14": "Істина йтиме перед Ним, визначаючи дорогу Його крокам."
    },
    "86": {
        "1": "Молитва Давида. Господи, нахили Своє вухо і вислухай мене, бо я пригнічений і вбогий.",
        "2": "Збережи моє життя, тому що я вірний Тобі. Спаси, мій Боже, Свого слугу, котрий покладається на Тебе.",
        "3": "Помилуй мене, Господи, бо щодня кличу до Тебе.",
        "4": "Сповни радістю душу Свого слуги, бо до Тебе, Господи, підношу я душу свою.",
        "5": "Адже Ти, Господи, добрий і прощаєш; Ти багатомилостивий до всіх, котрі до Тебе кличуть.",
        "6": "Вислухай, Господи, мою молитву і зверни увагу на голос мого благання.",
        "7": "У день свого горя до Тебе волатиму, бо Ти відізвешся до мене.",
        "8": "Немає серед богів подібного до Тебе, Господи, і немає таких діянь, як Твої.",
        "9": "Усі народи, яких Ти створив, прийдуть і поклоняться перед Тобою, Господи, і прославлятимуть Ім’я Твоє.",
        "10": "Тому що Ти великий і чиниш дивовижне. Ти – єдиний Бог!",
        "11": "Вкажи мені, Господи, дорогу Свою, щоб я ходив у Твоїй правді. Учини моє серце таким, аби воно мало страх перед Твоїм Іменем.",
        "12": "Буду величати Тебе, Господи, Боже мій, від усього свого серця, – повіки прославлятиму Твоє Ім’я,",
        "13": "бо велике Твоє милосердя до мене: Ти врятував моє життя від глибин шеолу.",
        "14": "Боже, зухвалі повстали проти мене, – натовп жорстоких людей посягає на моє життя. Вони не уявляють Тебе перед собою.",
        "15": "Ти ж, Господи, є співчутливим Богом і милосердним, довготерпеливим, багатомилостивим і праведним!",
        "16": "Повернися до мене і помилуй мене, наділи Твого слугу Своєю силою, спаси сина слугині Своєї.",
        "17": "Дай мені ознаку прихильності Твоєї, аби мої ненависники побачили це й осоромились, адже Ти, Господи, допомагаєш мені й потішаєш мене."
    },
    "87": {
        "1": "Синів Корея. Пісня. Псалом. Його основи на святих горах.",
        "2": "Господь любить брами Сіону понад усі поселення Якова.",
        "3": "Хвалебні слова говорять про тебе, Боже місто. Музична пауза.",
        "4": "Серед тих, що мене знають, згадаю про Рагав і Вавилон. Також Филистію, Тир з Ефіопією, де кажуть: Такий-то там народився.",
        "5": "Але й про Сіон говоритимуть: І цей і той народилися в ньому! До того ж Сам Всевишній заснував його!",
        "6": "Господь в літописі народів запише: Такий-то народився там ( на Сіоні ). Музична пауза.",
        "7": "Танцюючи, вони співатимуть: Усі мої джерела в Тобі."
    },
    "88": {
        "1": "Пісня. Псалом синів Корея. Диригентові. На мелодію “Махалат леанот”. Повчання Емана езрагеянця.",
        "2": "Господи, Боже мого спасіння! Вдень і вночі я волаю до Тебе.",
        "3": "Нехай дійде до Тебе молитва моя; нахили Своє вухо до мого благання!",
        "4": "Бо моя душа сповнена страждань і моє життя наблизилося до шеолу.",
        "5": "Я зарахований до тих, що сходять у могилу, і став безпорадною людиною, –",
        "6": "моє місце серед померлих або вбитих, що лежать у могилах, яких Ти більше не згадуєш, оскільки вони відсічені від Твоєї руки.",
        "7": "Ти мене поклав у дуже глибоку яму, – в темряву безодні.",
        "8": "Наді мною тяжить Твій гнів, – усі Твої хвилі втручань придавлюють мене. Музична пауза.",
        "9": "Ти віддалив від мене моїх знайомих, які гидують мною, – я, наче ув’язнений, не знаходжу виходу.",
        "10": "Мій зір помутнів від печалі. Щодня я кличу до Тебе, Господи, простягаючи до Тебе в молитві свої руки.",
        "11": "Але хіба Ти робиш для мертвих чудеса? Хіба мертві встають, щоб Тебе прославляти?",
        "12": "Хіба хтось у могилі розповідатиме про Твоє милосердя, або про Твою вірність у місці зотління?",
        "13": "Хіба в темряві могили можна дізнатись про Твої дивовижні діяння, – в землі забуття про Твою справедливість?",
        "14": "Тому, Господи, я до Тебе кличу, – з самого ранку моя молитва лине до Тебе.",
        "15": "Чому, Господи, відкидаєш мене, відвертаючи від мене Своє обличчя?",
        "16": "Я страждаю з дитинства, не раз був близький до смерті, – наді мною висить страх Твій, і я в розпачі.",
        "17": "Пронісся наді мною Твій гнів, – Твої страхіття руйнують мене.",
        "18": "Щодня вони огортають мене, наче вода, постійно тримаючи мене в облозі.",
        "19": "Ти позбавив мене друзів та знайомих, і мій єдиний довірений – темрява."
    },
    "89": {
        "1": "Повчання Етана езрагеянця.",
        "2": "Повіки оспівуватиму Господнє милосердя, – з покоління в покоління своїми устами сповіщатиму про Твою вірність.",
        "3": "Бо я сказав: Навіки триватиме милосердя, – як самі небеса, Ти утвердив вірність Свою.",
        "4": "Тобою було сказано: Я уклав Заповіт зі Своїм обранцем, присягнув Своєму слузі Давидові:",
        "5": "Навіки закріплю твоїх нащадків і підтримуватиму твій престол у всіх поколіннях. Музична пауза.",
        "6": "Небеса прославлятимуть Твої дивовижні діла, Господи, і Твоя вірність оспівується у зібранні святих.",
        "7": "Бо кого на небі можна зрівняти з Господом? Хто серед Божих синів уподібниться до Господа?",
        "8": "Бог викликає трепет на Раді святих, – Він величний і грізний понад усіх, що оточують Його.",
        "9": "Господи, Боже Сил, хто могутніший від Тебе? Господи, Твоя вірність довкола Тебе.",
        "10": "Ти приборкуєш силу моря, – коли здіймаються його хвилі, Ти вгамовуєш їх.",
        "11": "Ти розтрощив смертельно ураженого, Рагава, і Своєю могутньою рукою розпорошив Своїх ворогів.",
        "12": "Твої небеса і земля також Твоя. Ти заснував усесвіт з усім, що наповнює його.",
        "13": "Ти створив північ і південь; Фавор і Гермон радісно славлять Твоє Ім’я.",
        "14": "Могутнє рамено Твоє, – міцна й переможна Твоя рука, – високо піднята Твоя правиця!",
        "15": "Праведність і справедливість є основою Твого престолу; милосердя і вірність йдуть перед Тобою.",
        "16": "Господи, блаженний народ, якому відомий настрій святковий, і який ходить у сяйві Твого обличчя!",
        "17": "Твоїм Іменем вони радітимуть щодня, а Твоя справедливість їх звеличує.",
        "18": "Адже Ти є їхньою Славою і Силою, – по милості Твоїй зростає наша потужність.",
        "19": "Адже Господь – Захисник наш, і Святий Ізраїлю – наш Цар.",
        "20": "Колись давно Ти наголосив у видінні Своїм вірним, стверджуючи: Я обдарував силою хороброго, – Я звеличив обраного з народу.",
        "21": "Я знайшов Давида, Свого слугу, і помазав його Своїм священним єлеєм.",
        "22": "Його буде тримати Моя рука, – зміцнюватиме Моя потуга.",
        "23": "Жодний ворог його не подолає, – жоден беззаконник не спричинить йому зла.",
        "24": "Зітру перед ним його ворогів, вражатиму його ненависників.",
        "25": "Моя вірність і Моє милосердя будуть з ним, – у Моєму Імені зростатиме його потуга.",
        "26": "Я дам йому владу над морем, і володіння ріками.",
        "27": "Він кликатиме до Мене: Отче мій, Ти – мій Бог, Скеля мого спасіння!",
        "28": "А Я зроблю його первістком, – вищим від усіх царів землі.",
        "29": "Повіки зберігатиму для нього Своє милосердя, і Мій Заповіт з ним не буде порушений.",
        "30": "Рід його збережу назавжди, а його престол буде вічним, як дні неба.",
        "31": "Але, коли його нащадки відкинуть Мій Закон і не виконуватимуть Моїх Заповідей;",
        "32": "якщо зневажатимуть Мої постанови і не дотримуватимуться Моїх повелінь,",
        "33": "то за їхнє беззаконня використаю до них палицю, – за їхні гріхи покараю їх ударами,",
        "34": "але Свого милосердя не позбавлю його і не порушу Своєї вірності.",
        "35": "Не уневажню Свого Заповіту, – того, що в ньому сказано Мною, Я не зречуся.",
        "36": "Оскільки Я присягнувся Своєю святістю, то хіба можу сказати Давидові неправду?",
        "37": "Його потомство триватиме вічно, – його престол – як сонце переді Мною,",
        "38": "наче місяць, встановлений навіки, – вірний свідок на небі! Музична пауза.",
        "39": "Проте, Ти відкинув і знехтував, – Ти розгнівався на Свого помазаника,",
        "40": "Уневажнив Заповіт зі Своїм рабом, втоптав у землю його корону.",
        "41": "Ти зруйнував усі його огорожі, перетворивши на руїни всі його фортеці.",
        "42": "Його грабують усі перехожі дорогою, – він став посміховиськом для своїх сусідів.",
        "43": "Ти підніс правицю його противника, потішив усіх його ворогів.",
        "44": "Ти відвернув від ворогів вістря його меча і не підтримав його в битві.",
        "45": "Ти позбавив блиску його велич, а його трон Ти повалив на землю.",
        "46": "Ти вкоротив дні його юності, вкрив його соромом. Музична пауза.",
        "47": "Невже Ти, Господи, назавжди відвернувся? Доки палатиме, наче вогонь, Твій гнів?",
        "48": "Згадай, який короткий мій вік. Невже отак нінащо Ти створив усіх людських дітей?",
        "49": "Хіба є людина, яка жила б і не зустрілася зі смертю, – яка врятувала б себе від влади шеолу? Музична пауза.",
        "50": "Господи, де Твоє прадавнє милосердя, яким Ти у Своїй вірності присягався Давидові?",
        "51": "Господи, зглянься на наругу Своїх слуг з боку багатьох народів, яку я ношу в своїм серці, і",
        "52": "якою нас зневажають Твої вороги, Господи, – вони на кожному кроці глузують із Твого помазаника.",
        "53": "Благословенний Господь навіки! Амінь, амінь!"
    },
    "90": {
        "1": "Молитва Мойсея, чоловіка Божого. Господи, Ти був для нас притулком з роду в рід.",
        "2": "Перш ніж постали гори, і Ти поклав початок Землі та Всесвіту, – від віку й до віку Ти – Бог.",
        "3": "Ти перетворюєш людину в порох, сказавши: Поверніться, людські діти!",
        "4": "Адже для Тебе тисяча років, як день учорашній, що минув, як нічна сторожа.",
        "5": "Швидко зникають вони ( люди ), наче ранішній сон, що забувається, – як трава,",
        "6": "що на світанку зеленіє і розцвітає, а ввечері скошеною засихає.",
        "7": "Так і ми в’янемо від Твого гніву, тривожимося Твоїм обуренням.",
        "8": "Ти поклав перед Собою наші провини, – навіть наші таємні гріхи – у світлі Твого обличчя.",
        "9": "Отже, всі наші дні промайнули в Твоєму гніві, – наші літа щезають, як подих.",
        "10": "Тривалість нашого життя – сімдесят років; якщо ж вистачить сили, то вісімдесят років; і переважно вони складаються з важкої праці й метушні, оскільки роки швидко минають, і ми відлітаємо …",
        "11": "Хто пізнав силу Твого гніву і відчув страх від Твого обурення?",
        "12": "Навчи нас так рахувати наші дні, аби ми набули мудре серце!",
        "13": "Повернися ж до нас, Господи! До яких пір чекатимеш? Вияви милосердя до Своїх рабів.",
        "14": "Насити нас уранці Своїм милосердям, аби ми раділи й веселилися в усі наші дні.",
        "15": "Звесели нас замість тих днів, коли Ти нас упокорював, – замість років, у які ми терпіли горе.",
        "16": "Нехай Твої діяння стануть зрозумілими Твоїм слугам і величність Твоя – їхнім дітям.",
        "17": "Нехай благодать Господа, нашого Бога, буде над нами, і Ти утверди діло наших рук. Зміцни діло наших рук!"
    },
    "91": {
        "1": "Хто живе під покровом Всевишнього, той перебуватиме у тіні Всемогутнього,",
        "2": "і говорить Господеві: Ти мій притулок, моя твердиня, мій Бог, на Якого покладаю надію.",
        "3": "Він убереже тебе від розставленої пастки і від згубної пошесті.",
        "4": "Своїм оперенням Він закриє тебе, тому під Його крилами ти будеш у безпеці. Його істина – твій щит і зброя.",
        "5": "Ти не злякаєшся нічного страхіття, ні стріли, що пролітатиме вдень,",
        "6": "ані чуми, що підкрадається в темряві, ні моровиці, що сіє смерть опівдні.",
        "7": "Хоча б тисячі біля тебе падали, і навіть десятки тисяч – праворуч від тебе, однак тебе не зачепить.",
        "8": "Ти лише будеш дивитися своїми очима, споглядаючи відплату нечестивим.",
        "9": "Адже ти сказав: Господь – мій притулок. Всевишнього зробив ти своєю фортецею.",
        "10": "Тому тебе не спіткає жодне лихо, і нещастя не наблизиться до твого житла.",
        "11": "Адже Своїм ангелам Він накаже про тебе, аби берегли тебе на всіх твоїх дорогах.",
        "12": "Вони на руках понесуть тебе, щоб ти не спіткнувся об камінь своєю ногою.",
        "13": "Наступиш на лева й змію, – топтатимеш молодого левчука й гадюку!",
        "14": "Він Мене полюбив, – каже Господь, – і Я його врятую. Прославлю його, бо він сповідує Моє Ім’я.",
        "15": "Покличе він до Мене – і Я дам йому відповідь; Я буду з ним у нещасті, визволю і прославлю його.",
        "16": "Я насичу його довгим віком і явлю йому Своє спасіння!"
    },
    "92": {
        "1": "Псалом. Пісня на день суботній.",
        "2": "Як же добре прославляти Господа й оспівувати Твоє Ім’я, Всевишній!",
        "3": "Від самого ранку сповіщати Твоє милосердя і вночі – Твою вірність,",
        "4": "граючи на десятиструнній лютні, псалтирі, та з піснею на гуслах.",
        "5": "Адже Ти, Господи, потішаєш мене Своїми діяннями, – я радію, споглядаючи творіння Твоїх рук!",
        "6": "Які величні вчинки Твої, Господи! Твої задуми – надзвичайно глибокі.",
        "7": "Нерозумна людина цього не знає, недосвідчена – не розуміє,",
        "8": "що, хоч нечестиві ростуть, як трава, і ті, що чинять беззаконня, процвітають, але вони приречені бути знищеними навіки.",
        "9": "Ти ж, Господи, звеличений повіки.",
        "10": "Бо ось вороги Твої, Господи, – неодмінно Твої вороги загинуть, і будуть розпорошені усі злочинці,",
        "11": "а мене Ти підносиш у силі, наче ріг єдинорога; я намащений свіжою оливою.",
        "12": "Моє око зі зневагою буде лише дивитись на моїх ворогів, а моє вухо слухатиме лиходіїв, що повстають на мене.",
        "13": "Праведник процвітатиме, як пальма, підніматиметься вгору, як кедр на Лівані.",
        "14": "Посаджені в Господньому Домі, – такі процвітають у дворах нашого Бога.",
        "15": "Навіть у пізньому похилому віці вони будуть плодовиті, соковиті й свіжі,",
        "16": "аби сповіщати про справедливість Господню. Він – моя Скеля, і в Ньому немає жодної неправди."
    },
    "93": {
        "1": "Господь царює. Він зодягнений у велич, – Господь зодягнений і підперезаний всемогутністю. Тому Всесвіт стоїть твердо й не захитається.",
        "2": "Споконвіку утверджений Твій престол, – Ти існуєш вічно!",
        "3": "Піднімаються ріки, Господи; поводують потоки свій шум, – підіймають ріки свої хвилі.",
        "4": "Але сильніший від гуркоту могутніх вод, потужніший від морських бурунів наш Господь на висотах небесних.",
        "5": "Твої свідчення гідні довіри. Твоєму Домові, Господи, належить святість на віки вічні."
    },
    "94": {
        "1": "Господь є Богом відплати; Боже помсти, з’явися!",
        "2": "Суддя землі, підіймися й відплати гордим за їх учинки.",
        "3": "До яких пір нечестиві, Господи, – до яких пір нечестиві будуть торжествувати?",
        "4": "Доки всі злочинці будуть зухвало говорити, бундючно кричати й вихвалятися?",
        "5": "Господи, вони зневажають Твій народ, пригноблюють Твою спадщину.",
        "6": "Вдову й приходця вбивають, винищують сиріт,",
        "7": "говорячи: Господь не побачить, – Бог Якова не помітить!",
        "8": "Тож схаменіться, ви, найнерозумніші з людей! Безумці, коли ви наберетесь розуму?",
        "9": "Хіба Той, Хто створив вухо, не почує? Або Той, Хто створив око не побачить?",
        "10": "Хіба Той, Хто виховує народи і дає людям знання, не покарає?",
        "11": "Господь знає всі наміри людей, що вони марні.",
        "12": "Щаслива людина, яку Ти, Господи, застерігаєш, навчаючи у Своєму Законі,",
        "13": "аби він мав спокій у лиху годину, доки нечестивому не буде викопана яма.",
        "14": "Адже Господь Свого народу не відкине і не залишить напризволяще тих, хто став Його спадщиною.",
        "15": "Суд знову керуватиметься справедливістю, і всі щирі серцем будуть дотримуватись її.",
        "16": "Хто підтримає мене в боротьбі зі злочинцями? Хто вступиться за мене проти нечестивців?",
        "17": "Якби Господь мені не допоміг, то зовсім скоро моя душа опинилася б у країні мовчання.",
        "18": "Щойно я скажу: Спотикнулася моя нога, як Твоє милосердя, Господи, підтримає мене.",
        "19": "Коли численні турботи налягають на моє серце, Твої розради веселять мою душу.",
        "20": "Хіба може бути в Тебе щось спільного з престолом беззаконня, – з тими, що творять зло прикриваючись законом?",
        "21": "Вони об’єднуються проти праведника і засуджують на смерть невинуватого.",
        "22": "Але Господь є для мене Захистом, мій Бог – Скеля моя і мій Притулок.",
        "23": "Він відплатить їм їхнім же нечестям, – їхнім власним злом, – Він погубить їх; Господь, Бог наш, знищить їх."
    },
    "95": {
        "1": "Ходімо й весело заспіваймо Господеві, – будемо вигукувати Скелі нашого спасіння!",
        "2": "З’явимось перед Ним з подякою, співаючи Йому пісні.",
        "3": "Адже Господь – величний Бог, Він великий Цар над усіма богами.",
        "4": "У Його владі земні глибини, Йому належать й вершини гір.",
        "5": "Його море – Він його створив; і суходіл – витвір Його рук.",
        "6": "Тож підемо, поклонимося, припадемо, і схилимось на коліна перед Господом, Який нас створив.",
        "7": "Адже Він є нашим Богом, ми Його народ, частина Його отари, – вівці під Його керівництвом. Сьогодні, коли почуєте Його голос,",
        "8": "не зробіть жорстокими ваших сердець, як біля Мериви, в день випробування (Масси) в пустелі,",
        "9": "де спокушували Мене ваші батьки. Вони випробовували Мене, хоча й бачили Мої діла.",
        "10": "Сорок років Мене засмучувало те покоління, тому Я сказав: Цей народ блудить серцем! Вони не пізнали Моїх доріг.",
        "11": "Тому Я поклявся в Своєму гніві, що вони не ввійдуть до Мого відпочинку!"
    },
    "96": {
        "1": "Заспівайте Господеві нову пісню! Співай Господеві, вся земле!",
        "2": "Співайте Господеві, прославляйте Його Ім’я, щодня сповіщайте про Його спасіння.",
        "3": "Звіщайте між народами про Його славу, – серед усіх племен про дивовижні Його діла.",
        "4": "Бо Господь великий і гідний найвищої пошани. Він грізний понад усіх богів.",
        "5": "Адже всі боги народів – це ідоли, а Господь небеса ( Всесвіт ) створив.",
        "6": "Перед Ним слава і величність, а в Його Святині – сила і краса.",
        "7": "Племена народів, визнайте Господа, – визнайте за Господом славу і могутність.",
        "8": "Визнайте за Господом славу Його Імені, – принесіть дари й заходьте у Його двори.",
        "9": "Поклоніться Господеві у величі святості. Нехай затремтить перед Ним уся земля.",
        "10": "Сповістіть між народами: Господь царює! Тому світ стоїть твердо й не захитається. Він ( Бог ) справедливо судитиме народи!",
        "11": "Нехай радіє небо й веселиться земля! Нехай вирує море і все, що наповнює його.",
        "12": "Нехай торжествує поле і все, що на ньому! Нехай веселяться перед Господом усі дерева в лісі,",
        "13": "бо Він гряде, – Він йде судити землю! Він судитиме Всесвіт справедливо, і народи – за Своєю вірністю."
    },
    "97": {
        "1": "Господь царює! Нехай веселиться земля і радіють численні острови!",
        "2": "Хмара й морок навколо Нього, праведність і справедливість – основа Його престолу.",
        "3": "Перед Ним йде вогонь, який пожирає навколо Його ворогів.",
        "4": "Його блискавки освітлюють Всесвіт, – земля це бачить і здригається.",
        "5": "Гори, наче віск, тануть від присутності Господа, – від обличчя Господа всієї землі.",
        "6": "Небеса сповіщають Його справедливість, – всі народи спостерігають Його славу.",
        "7": "Нехай покриє ганьба всіх, що кланяються божкам, – що вихваляються своїми ідолами. Поклоніться Йому, всі боги!",
        "8": "Чує це Сіон і сповняється радістю, торжествують щодо Твоїх присудів, Господи, Юдейські дочки.",
        "9": "Адже Ти, Господи, – Всевишній над усією землею. Ти надзвичайно піднесений над усіма богами.",
        "10": "Ви, що любите Господа, ненавидьте зло. Він береже життя Своїх праведних і визволить їх з рук нечестивих.",
        "11": "Світло сяє над праведником, – радість – над справедливим серцем.",
        "12": "Радійте, праведні, в Господі, прославляйте Його святе Ім’я!"
    },
    "98": {
        "1": "Псалом. Заспівайте Господеві нову пісню, бо Він учинив чудеса. Його правиця і Його святе рамено дали Йому перемогу.",
        "2": "Господь явив Своє спасіння, – перед очима народів засвідчив Свою справедливість.",
        "3": "Він пам’ятає Свою милість і Свою вірність нащадкам Ізраїля. Всі краї землі побачили спасіння нашого Бога.",
        "4": "Веселись перед Господом уся земле, – радісно вигукуйте, співайте і грайте!",
        "5": "Заграйте Господеві на гуслах, мелодійно співайте в супроводі гуслів.",
        "6": "Під звуки сурми й голосної труби радісно вигукуйте перед Царем Господом!",
        "7": "Нехай заграє море і все, що наповняє його, – Всесвіт і всі його мешканці!",
        "8": "Нехай плескають у долоні ріки, а з ними радісно веселяться гори",
        "9": "перед Господом, Який іде судити світ! Він судитиме світ по справедливості, і народи – неупереджено."
    },
    "99": {
        "1": "Господь царює. Нехай тремтять народи! Його престол над херувимами – нехай здригається земля!",
        "2": "Величний Господь на Сіоні; Він піднесений над усіма народами.",
        "3": "Хай славлять Твоє велике Ім’я, адже Воно грізне й святе!",
        "4": "Сильний Цар, Який любить справедливість. Ти встановив правосуддя, і в Якові виявляєш право та справедливість.",
        "5": "Звеличуйте Господа, Бога нашого, поклоняючись біля підніжжя Його стіп! Святий Він!",
        "6": "Мойсей і Аарон серед Його священиків, Самуїл серед прикликаючих Його Ім’я. Вони волали до Господа, і Він їм відповідав.",
        "7": "Промовляв до них з хмарного стовпа. Вони дотримувались Його наказів і Заповідей, які Він їм дав.",
        "8": "Господи, Боже наш, Ти відповідав їм. Боже, Ти був для них Богом прощаючим, хоча й карав за їхні провини.",
        "9": "Звеличуйте Господа, Бога нашого, поклоняючись на Його святій горі, бо Господь, наш Бог – святий!"
    },
    "100": {
        "1": "Псалом подяки. Голосно вітай Господа, вся земле!",
        "2": "Служіть Господу з радістю, з’являйтесь перед Ним веселими.",
        "3": "Знайте, що Господь є Богом; Він створив нас, і ми Йому належимо! Ми – Його народ і вівці Його пасовиська.",
        "4": "Входьте в Його брами з подякою, – в Його двори – з піснею хвали! Прославляйте Його, благословляйте Ім’я Його!",
        "5": "Адже Господь добрий, – Його милосердя вічне, і вірність Його – з покоління в покоління!"
    },
    "101": {
        "1": "Псалом Давида. Господи, я буду оспівувати Твоє милосердя і Твою справедливість. Співатиму Тобі псалми.",
        "2": "Пильнуватиму за непорочною дорогою, аби Ти прийшов до мене. У чистоті серця ходитиму в своєму домі.",
        "3": "Не положу перед своїми очима жодної негідної речі. Я зненавидів злочинні вчинки і вони до мене не пристануть.",
        "4": "Нещире серце нехай стане мені чужим, лихого я не хочу знати.",
        "5": "Хто потайки поширює плітки щодо свого ближнього, того я знищу. Пихатого ока й зарозумілого серця я не стерплю.",
        "6": "Мої очі спрямовані на вірних краю, щоб мешкали зі мною. Хто ходить бездоганною дорогою, той буде мені служити.",
        "7": "Не житиме у моєму домі підступна людина, жоден неправдомовець не встоїть переді мною.",
        "8": "Кожного ранку я буду знищувати нечестивих краю, аби вигубити з Господнього міста всіх, котрі чинять злочин."
    },
    "102": {
        "1": "Молитва нужденного, коли він, убитий горем, виливає перед Господом свій жаль.",
        "2": "Господи, вислухай мою молитву, нехай мій зойк дійде до Тебе!",
        "3": "Не відвертай від мене Свого обличчя в день моєї скрути. Нахили до мене Своє вухо, коли я волаю до Тебе, і дай негайно мені відповідь.",
        "4": "Адже мої дні зникають, як дим, – мої кості тліють, як жар вогнища.",
        "5": "Моє серце висохло наче скошена трава, так що я забуваю їсти свій хліб.",
        "6": "Від голосного мого стогнання моє тіло прилипло до моїх кісток.",
        "7": "Я уподібнився до пелікана в пустелі, – я став, як та сова серед руїн.",
        "8": "Я не сплю й стогну, наче самотній птах на даху.",
        "9": "Упродовж цілого дня наді мною глузують мої вороги; ті, що знущаються з мене, стали проклинати моїм іменем.",
        "10": "Наче хліб, я їм попіл, а свій напій я змішую зі сльозами",
        "11": "через Твій гнів і обурення, оскільки, піднявши мене, Ти знову штовхнув додолу.",
        "12": "Мої дні, як зникаюча тінь, – я в’яну, як трава.",
        "13": "Але Ти, Господи, пробуваєш вічно, і пам’ять про Тебе – з покоління в покоління.",
        "14": "Ти повстанеш і змилуєшся над Сіоном, бо пора його помилувати, оскільки надійшов слушний час.",
        "15": "Адже Твої слуги полюбили його каміння, – їм дорогий навіть його порох.",
        "16": "Народи боятимуться Господнього Імені, а всі царі землі – Твоєї слави.",
        "17": "Коли Господь відбудує Сіон, Він з’явиться у Своїй славі.",
        "18": "Він почує молитви знедолених і не знехтує їхнім благанням.",
        "19": "Нехай це запишуть для майбутніх поколінь, аби народ, який пізніше утвориться, прославляв Господа.",
        "20": "Адже Він дивиться з висоти Своєї Святині, – Господь споглядає з небес на землю,",
        "21": "аби чути стогони в’язнів й визволяти дітей, приречених на смерть;",
        "22": "щоб сповіщати на Сіоні Господнє Ім’я і славити Його в Єрусалимі,",
        "23": "коли народи й царства зберуться разом для служіння Господу.",
        "24": "Він виснажив протягом дороги мою силу, а мої дні скоротив.",
        "25": "Тому я кажу: Боже мій, не забирай мене в половині мого віку, адже Твої літа тривають з роду в рід.",
        "26": "Ти на початку заснував землю, – і небеса є ділом Твоїх рук.",
        "27": "Вони загинуть, а Ти залишишся. Всі вони, мов одяг, постаріють. Ти їх заміниш, наче одяг, і вони проминуть.",
        "28": "Але Ти – Той Самий, і літам Твоїм кінця немає.",
        "29": "Діти Твоїх слуг також житимуть, і їхнє потомство постійно буде перед Тобою."
    },
    "103": {
        "1": "Псалом Давида. Благослови, душе моя, Господа і все моє єство, – святе Ім’я Його!",
        "2": "Благослови, душе моя, Господа і не забувай усіх Його благодійств.",
        "3": "Він прощає всі провини твої, зціляє всі твої хвороби.",
        "4": "Він рятує твоє життя від могили, – коронує тебе милосердям і щедротами.",
        "5": "Він обдаровує добром твоє життя, так що відновлюється, як у орла, молодість твоя.",
        "6": "Господь здійснює правосуддя на суді щодо всіх скривджених.",
        "7": "Він відкрив Мойсеєві наміри Свої, – явив синам Ізраїлевим діла Свої.",
        "8": "Співчутливий і милостивий Господь, довготерпеливий і сповнений доброти.",
        "9": "Не завжди Він звинувачує нас і не вічно Він гнівається.",
        "10": "Він не чинить нам відповідно з нашими гріхами, – не відплачує нам за нашими провинами.",
        "11": "Бо як високо над землею небо, настільки велика Його любов до тих, котрі шанують Його.",
        "12": "Як далеко є схід від заходу, так віддалив Він від нас наші беззаконня.",
        "13": "Як батько любить дітей, так Господь виявляє милість до тих, котрі Його бояться.",
        "14": "Адже Він знає, з чого ми створені, – пам’ятає, що ми – порох!",
        "15": "Дні людини, як у трави, – вона квітує, як польова квітка,",
        "16": "але пронесеться над нею вітер, і її не стане, – навіть місця її вже не видно.",
        "17": "Господнє ж милосердя незмінне від віку й до віку щодо тих, котрі шанують Його, і справедливість Його – до нащадків їхніх дітей,",
        "18": "котрі дотримуються Його Заповіту й пам’ятають про Його Заповіді, виконуючи їх.",
        "19": "Господь встановив Свій престол на небі, і Його влада простягається над усім.",
        "20": "Благословіте Господа всі ангели Його, – ви могутні силою, котрі виконуєте слово Його, підкоряючись Його велінням!",
        "21": "Благословіть Господа всі сили Його, які служать Йому і виконують Його волю!",
        "22": "Благослови Господа все творіння Його, на кожному місці Його владарювання! Благослови, душе моя, Господа!"
    },
    "104": {
        "1": "Благослови, душе моя, Господа! Господи, Боже мій, Ти надзвичайно величний! Ти зодягнутий у славу і красу.",
        "2": "Ти облачаєшся в світло, як в одежу, і напинаєш небо, наче намет;",
        "3": "на водах будуєш Свої світлиці, а хмари робиш Своїми колісницями й рухаєшся на крилах вітрів.",
        "4": "Ти робиш вітри Своїми вісниками, а вогонь і полум’я – Своїми слугами.",
        "5": "Ти закріпив землю на її підвалинах, – вона навіки вічні не захитається.",
        "6": "Безоднею, наче плащем, Ти її вкрив. Навіть гори води покривають.",
        "7": "Ти лише пригрозиш, і вони біжать, – від гуркоту Твого грому втікають.",
        "8": "Вони ( води ) підіймаються в гори й опускаються в долини – на місця, які Ти для них визначив.",
        "9": "Ти встановив границі, яких вони не можуть переступити, щоб повернутися й знову покрити землю.",
        "10": "Ти джерела спрямовуєш у потоки, які ріками протікають між пагорбами у долини.",
        "11": "Вони напувають усіх польових звірів у долинах, – дикі осли тамують свою спрагу.",
        "12": "На їх берегах гніздяться небесні птахи, подаючи з-поміж листя свої голоси.",
        "13": "Ти зі Своїх горішніх світлиць напуваєш гори, – плодами Твоїх діл насичується земля.",
        "14": "Ти вирощуєш траву для худоби й рослини на вжиток людини, та щоб земля давала свої плоди –",
        "15": "вино, що веселить серце людини, олію, від якої сяє обличчя, а також хліб, що дає силу людині.",
        "16": "Насичуються вологою дерева Господні – ліванські кедри, що Ти насадив.",
        "17": "На них пташки роблять свої гнізда, – лелека влаштовує своє гніздо на кипарисах.",
        "18": "Високі гори – притулок для диких кіз, скелі – сховище для борсуків.",
        "19": "Ти створив місяць, щоб визначати пори, – сонце знає час свого заходу.",
        "20": "Ти наводиш темряву і настає ніч, коли виходять усі лісові звірі.",
        "21": "Молоді леви ричать у пошуках здобичі, просячи у Бога для себе поживи.",
        "22": "Але сходить сонце, й вони повертаються і спочивають у своїх лігвищах.",
        "23": "Людина ж, навпаки – виходить, береться за своє діло, й працює аж до вечора.",
        "24": "Як же багато Твоїх діл, Господи! Ти все так мудро вчинив – земля сповнена Твоїм творінням.",
        "25": "На ній велике й безкрає море, в якому аж кишить усякої тварі – великої й малої.",
        "26": "Пливуть кораблі та левіятан, якого Ти створив, щоб йому в морі забавлятися.",
        "27": "Всі від Тебе чекають, що Ти даси їм їжу у відповідний час.",
        "28": "Даєш їм – вони нею живляться; відкриваєш руку Свою, – всі насичуються добром.",
        "29": "Коли ж відвертаєш Своє обличчя, їх охоплює страх. Віднімаєш їхнє дихання, вони гинуть і перетворюються в порох.",
        "30": "Пошлеш Своє дихання, вони будуть створені й Ти оновиш поверхню землі.",
        "31": "Нехай же Господня слава перебуває навіки, – хай Господь радіє ділами Своїми!",
        "32": "Від одного Твого погляду земля тремтить, а доторкнешся до гір, і вони почнуть диміти.",
        "33": "Тож співатиму Господеві протягом усього свого життя, – прославлятиму мого Бога, доки живу.",
        "34": "Нехай будуть приємними Йому і мої роздуми; я радітиму в Господі!",
        "35": "Нехай щезнуть нечестиві з землі, – хай не стане на ній беззаконників. Благослови, душе моя, Господа! Алілуя."
    },
    "105": {
        "1": "Прославляйте Господа, прикликайте Його Ім’я, сповіщайте між народами про Його діла.",
        "2": "Співайте Йому, грайте Йому, говоріть про всі Його дивовижні діяння.",
        "3": "Хваліться Його святим Іменем, – нехай радіють серця тих, котрі шукають Господа.",
        "4": "Шукайте Господа і силу Його, завжди шукайте Його обличчя.",
        "5": "Пам’ятайте про Його дивовижні діла, які Він учинив, – Його ознаки і присуди Його уст.",
        "6": "Його слуги – нащадки Авраама, діти Якова – Його обранці!",
        "7": "Він – Господь, наш Бог, і для всієї землі Його закони.",
        "8": "Він вічно пам’ятає Свій Заповіт, – слова, які Він заповів тисячам поколінь, –",
        "9": "Заповіт, який уклав з Авраамом, і Свою клятву, яку дав Ісаакові.",
        "10": "Він підтвердив його для Якова як Закон, – як вічний Заповіт для Ізраїля,",
        "11": "кажучи: Тобі дам ханаанську землю, як визначену для твоїх нащадків спадщину.",
        "12": "Тоді вони були невеличкою горсткою людей, – захожими були вони в тій землі і нечисленними.",
        "13": "Вони мандрували від народу до народу, від одного царства й до іншої народності.",
        "14": "Він не дозволяв жодній людині їх скривдити і за них картав навіть царів, говорячи:",
        "15": "Не торкайтесь Моїх помазаників і не робіть зла Моїм пророкам!",
        "16": "Він навів на країну голод, позбавивши їх усіх запасів хліба.",
        "17": "А попереду них послав людину – Йосифа, проданого в рабство.",
        "18": "У кайдани закували його ноги, залізне кільце наділи на шию.",
        "19": "Доки не збулося Його провіщення, – слово Господнє випробовувало його вірність.",
        "20": "Цар послав, щоб зняти з нього кайдани, – володар народів звільнив його.",
        "21": "Він зробив його господарем над своїм домом, – управителем усього свого володіння,",
        "22": "щоб напоумляв його князів за власним розсудом і навчав царських вельмож мудрості.",
        "23": "Прибув у той час у Єгипет Ізраїль, – Яків став приходцем у краю Хама.",
        "24": "Господь дуже розмножив Свій народ, зробивши його сильнішим від його ворогів,",
        "25": "в серцях яких Він викликав ненависть до Свого народу, так що ті поводилися підступно щодо Його слуг.",
        "26": "Тоді Він послав Свого слугу Мойсея, а також Аарона, обранця Свого,",
        "27": "аби вони виявили там, в краю Хама, великі ознаки й чудеса.",
        "28": "Наслав темряву, і стемніло, проте вони не зважали на Його слова.",
        "29": "Він перетворив їхні води в кров і вигубив їхню рибу.",
        "30": "Їхня земля закишіла жабами, які з’явились навіть у царських покоях.",
        "31": "Він сказав, і налетіли рої мух, – комарі вкрили всі їхні околиці.",
        "32": "Замість дощу Він послав на них град, – нищівний вогонь на їхню землю.",
        "33": "Погубив їхні виноградники та їхні смоківниці, понищив у їхній землі дерева.",
        "34": "Він звелів, і заполонила край сарана, а також безліч гусені.",
        "35": "Вони пожерли всю зелень у їхній землі, з’їли їхній врожай.",
        "36": "Він вигубив усіх первістків у їхньому краї, – всі первоплоди їхньої чоловічої сили.",
        "37": "А їх ( ізраїльтян ) вивів із золотом та сріблом; серед їхніх племен не було жодного недужого.",
        "38": "Єгипет радів з приводу їхнього відходу, оскільки ним оволодів страх перед Ізраїлем.",
        "39": "Він ( Господь ) розпростер над ними хмару, як пелену, і вогонь для освітлення вночі.",
        "40": "Вони просили і наслав перепелиць, – Він наситив їх небесним хлібом.",
        "41": "Він розколов скелю і ринули води, – потекли потоки безводною землею.",
        "42": "Адже Він дотримувався Свого незмінного слова, даного Своєму слузі Авраамові,",
        "43": "тому виводив Свій народ у радості, – обранців Своїх – з веселощами.",
        "44": "Він дав їм землі народів, – вони успадкували плоди праці чужоземців,",
        "45": "аби вони виконували Його Заповіді, дотримуючись Його законів. Алілуя."
    },
    "106": {
        "1": "Алілуя! Прославляйте Господа, бо Він добрий, і Його милосердя навіки!",
        "2": "Хто здатний описати величні Господні діла, хто може розповісти про всю Його славу?",
        "3": "Щасливі ті, котрі дотримуються правосуддя і завжди чинять справедливо!",
        "4": "Згадай і про мене, Господи, – у доброзичливості до Свого народу, відвідай мене спасінням Своїм, –",
        "5": "аби я міг бачити добробут Твоїх обранців, радів щастям Твого народу, хвалився з Твоєю спадщиною.",
        "6": "Ми грішили, як і наші батьки, творили беззаконня, діяли несправедливо.",
        "7": "Наші батьки не усвідомлювали Твоїх чудес у Єгипті, не пам’ятали численних виявів Твого милосердя і бунтувались біля моря, – біля моря Червоного.",
        "8": "Але Він їх рятував задля Свого Імені, виявляючи Свою всемогутність.",
        "9": "Він звелів Червоному морю – і воно висохло; перевів їх по дну безодні, наче через пустелю.",
        "10": "Спас їх від рук ненависників, – врятував їх з рук ворога.",
        "11": "Води покрили їхніх гнобителів, – жодного з них не залишилося.",
        "12": "Лише тоді повірили Його словам, заспівавши Йому пісню слави.",
        "13": "Проте дуже швидко забули Його діяння і не дотримувались Його настанов.",
        "14": "Вони дали волю своїй жадібності в пустелі, випробовували Бога в безлюдних місцях.",
        "15": "Він задовольнив їхні пожадання, але наслав на них виснажливу хворобу.",
        "16": "Коли ж у таборі вони запалали заздрістю проти Мойсея та Аарона, посвяченого Господу,",
        "17": "то розступилася земля й поглинула Датана; вона зімкнулась і над зборищем Авірона.",
        "18": "У їхньому натовпі спалахнув вогонь, і в полум’ї нечестиві загинули.",
        "19": "Вони зробили тельця під Хоривом, – стали поклонятися литому ідолові.",
        "20": "Проміняли свою Славу на подобу теляти, що їсть траву.",
        "21": "Забули Бога, свого Спасителя, Котрий велике вчинив у Єгипті, –",
        "22": "дивовижне в країні Хама, страшні речі над Червоним морем.",
        "23": "Вже сказав був про те, що їх знищить… якби не Його обранець, Мойсей, який став перед Ним у проломі, аби відвернути Його гнів і щоб Він їх не знищив.",
        "24": "Та недооцінили вони бажаний край, не повірили Його слову.",
        "25": "Нарікали в своїх наметах, не прислухались до Господнього голосу.",
        "26": "Тоді Він підняв на них Свою руку, щоб уразити їх у пустелі, –",
        "27": "розкидати їхніх нащадків серед народів, розпорошити їх по країнах.",
        "28": "Вони приєднались до Баал-Пеора, – їли жертви, що приносили для неживих.",
        "29": "Викликали своїми вчинками Божий гнів, через що серед них почала ширитися смертельна пошесть.",
        "30": "Тоді піднявся Фінеес, учинив суд, і покарання пошестю зупинилось.",
        "31": "Йому це було зараховано в праведність з покоління в покоління, навіки.",
        "32": "Вони прогнівили Бога біля вод Меріви. Тут через них постраждав і Мойсей,",
        "33": "оскільки люди так засмутили його духа, що вирвалось з його уст необачне слово.",
        "34": "Вони не знищили народів, про яких говорив їм Господь,",
        "35": "а змішалися з язичниками, перейнявши їхні звичаї.",
        "36": "Вони служили їхнім ідолам, які стали для них пасткою.",
        "37": "Вони приносили в жертву демонам своїх синів і своїх дочок,",
        "38": "проливаючи невинну кров, – кров власних синів і дочок, яких вони приносили в жертву божищам Ханаану. Таким чином земля була осквернена кров’ю…",
        "39": "Вони опоганились своїми вчинками, загрузли в своєму блудстві.",
        "40": "Тому запалав Господній гнів на Його народ, – Він відчув огиду до Свого спадку,",
        "41": "і передав їх у руки інших народів. Над ними запанували ті, котрі їх ненавиділи.",
        "42": "Їхні вороги гнобили їх, впокорюючи під свою владу.",
        "43": "Багато разів Він визволяв їх, однак вони й далі виявляли впертість у своїх намірах, а тому зазнавали приниження через свої беззаконня.",
        "44": "Дивлячись на їхні страждання і слухаючи їхнє волання, Він співчував їм, –",
        "45": "адже Він пам’ятав про Свій Заповіт – змилосерджувався у Своїй безмежній любові;",
        "46": "Він викликав співчуття в усіх тих, котрі їх тримали в полоні…",
        "47": "Спаси нас, Господи, Боже наш, і збери нас з-поміж народів, щоб ми могли прославляти Твоє святе Ім’я, хвалитися, що можемо славити Тебе.",
        "48": "Благословенний Господь, Бог Ізраїлів, від віку й до віку! І весь народ нехай скаже: Амінь! Алілуя!"
    },
    "107": {
        "1": "Прославляйте Господа, тому що Він добрий, і Його милість триває вічно!",
        "2": "Хай так говорять викуплені Господом, котрих Він визволив з рук ворога",
        "3": "й зібрав із різних країн, – зі сходу й заходу, з півночі і півдня.",
        "4": "Вони блукали безлюдними дорогами пустелі, не знаходячи міста, в якому могли б оселитись.",
        "5": "Переносили спрагу і голод, умліваючи душами своїми.",
        "6": "У своїй недолі вони заволали до Господа, і Він визволив їх від страждань,",
        "7": "попровадивши їх прямою дорогою, аби дійшли до міста, де мали оселитись.",
        "8": "Тож нехай прославляють Господа за Його милосердя і за Його дивовижні діла для людських дітей!",
        "9": "Адже Він напоїв спрагнену душу і зголоднілого обдарував добром, –",
        "10": "всіх тих, котрі перебували в темряві і в тіні смерті, були сковані нуждою і залізом, –",
        "11": "оскільки вони чинили опір Божим словам, нехтуючи порадами Всевишнього.",
        "12": "Тому Він упокорював їхнє серце працею; вони падали, та не було кому їм допомогти.",
        "13": "У своєму горі вони заволали до Господа, і Він їх звільнив від їхніх скорбот,",
        "14": "вивів їх з темряви і тіні смерті, розбив їхні кайдани.",
        "15": "Тому нехай прославляють Господа за Його милосердя і чудеса Його для людських дітей!",
        "16": "Адже це Він розбив мідні брами і розламав залізні засуви!",
        "17": "Нерозумні страждали через свої гріховні дороги, терпіли через свої провини.",
        "18": "Будь-яка їжа була огидною для їхньої душі, й вони наближалися до смертельної брами.",
        "19": "Але заволали вони до Господа у своїй недолі, і Він визволив їх від їхніх страждань.",
        "20": "Він послав Своє слово, щоб оздоровити їх, і визволив їх від могили.",
        "21": "Тож нехай прославляють Господа за Його милосердя і дивовижні діла для людських дітей!",
        "22": "Нехай принесуть жертви подяки, хай розповідають про Його діяння з радістю!",
        "23": "Ті, котрі плавають на кораблях у морі, що торгують на великих водних шляхах,",
        "24": "бачать Господні діла і Його чудеса в морських глибинах!",
        "25": "Він накаже і здіймається буря, що підіймає вгору величезні хвилі.",
        "26": "Вони ( люди на кораблі ) підносяться до неба й знову опускаються у безодню; їхня душа буває у відчаї від небезпеки.",
        "27": "Вони хитаються й заточуються, наче п’яні, і вся їхня мудрість нічого не варта.",
        "28": "Тоді у своїй біді волають до Господа, і Він визволяє їх від нещастя.",
        "29": "Він вгамовує бурю, і заспокоюються хвилі.",
        "30": "Люди радіють, що стало тихо, – і Він провадить їх до бажаної пристані.",
        "31": "Тож нехай прославляють Господа за Його милосердя і Його чудеса для людських дітей!",
        "32": "Нехай Його величають на народних зібраннях, і в радах старійшин хай прославляють Його!",
        "33": "Він перетворює ріки в пустелю і водні джерела – на суху землю;",
        "34": "плодоносну землю перетворює на солончаки через злодіяння тих, що на ній проживають.",
        "35": "Але Він також перетворює пустелю в озерний край, і суху землю – у водні джерела.",
        "36": "Він поселяє там зголоднілих, щоб вони будували міста для проживання.",
        "37": "Вони засівають поля, насаджують виноградники і збирають щедрі врожаї.",
        "38": "За Його благословенням вони стають численним народом, і не поменшується їхня худоба…",
        "39": "Але трапляється, що вони стають знову нечисленними, пригнобленими під тягарем страждань і болю.",
        "40": "Він вкриває зневагою можновладців, заставляє їх блукати по безлюдних місцях, на бездоріжжі;",
        "41": "і в той же час допомагає бідному вибратися з убогості й намножує його родину, наче отару.",
        "42": "Бачать це праведні й тішаться, а всі нечестиві змушені закривати свої уста.",
        "43": "Хто мудрий, нехай зауважує це і роздумує над милістю Господа."
    },
    "108": {
        "1": "Пісня. Псалом Давида.",
        "2": "Готове моє серце, Боже! Буду співати і грати з сердечною хвалою!",
        "3": "Прокинься, псалтирю і гусла! Я встану на світанку.",
        "4": "Буду прославляти Тебе, Господи, між народами, співатиму Тобі серед племен,",
        "5": "бо Твоя любов вища небес, і Твоя правда – аж до хмар!",
        "6": "Будь звеличений, Боже, понад небеса, і Твоя слава хай з’явиться над усією землею,",
        "7": "аби Твої улюблені були врятовані! Визволи Своєю правицею і вислухай нас!",
        "8": "Бог зі Святині Своєї проголосив: Урочисто розділю Сихем, розміряю долину Суккот!",
        "9": "Мій Гілеад і Мій Манассія, Єфрем – шолом Моєї голови, Юда – Мій скіпетр!",
        "10": "Моав – Мій таз для вмивання, на Едом кину Моє взуття, над филистимським краєм хай залунає клич перемоги!",
        "11": "Хто впровадить мене до укріпленого міста? Хто супроводжуватиме мене в Едом?",
        "12": "Хіба не Ти, Боже, Який нас відкинув? Невже не виступиш, Боже, з нашими військами?",
        "13": "Надай нам допомогу в боротьбі з ворогом, адже людська поміч марна.",
        "14": "Лише з Богом ми виявимо відвагу, – Він потопче наших ворогів!"
    },
    "109": {
        "1": "Диригентові. Псалом Давида. Боже моєї хвали, не мовчи!",
        "2": "Адже відкрились проти мене нечестиві та зрадливі уста, лихословлять мене підступним язиком.",
        "3": "Оточили мене ненависними словами і затіяли проти мене боротьбу без причини.",
        "4": "На мою любов відповідають ворожістю, хоч я за них молюся.",
        "5": "Вони віддають мені злом за добро, а за мою любов ненавистю.",
        "6": "Постав над ним ( моїм ворогом ) нечестивого свідка, і нехай обвинувач стане праворуч від нього!",
        "7": "Коли його судитимуть, нехай виявиться засудженим, а його молитва нехай буде визнана гріхом.",
        "8": "Нехай будуть короткими його дні, а посаду його нехай обійме інший.",
        "9": "Нехай його діти стануть сиротами, а його дружина – удовою.",
        "10": "Нехай його діти стануть убогими волоцюгами, і хай жебракують далеко від своїх зруйнованих осель.",
        "11": "Нехай лихвар захопить у нього все, чим він володіє; хай чужинці розкрадуть плоди праці його.",
        "12": "Нехай не буде нікого, хто виявив би до нього милосердя, – ані того, хто змилосердився б над його сиротами.",
        "13": "Нехай його нащадки будуть вигублені, щоб у наступному поколінні щезло його ім’я.",
        "14": "Нехай згадається перед Господом беззаконня його батьків, і не буде стертий гріх його матері.",
        "15": "Нехай будуть вони ( гріхи батьків ) постійно перед Господом, і хай буде знищена зі землі пам’ять про них.",
        "16": "Тому що він і не думав чинити милосердя, але до смерті переслідував нещасну, вбогу і зранену серцем людину.",
        "17": "Він любив проклинати, тож нехай ці прокльони впадуть на нього! Не бажав благословення, тож нехай воно буде далеко від нього.",
        "18": "Він зодягався в прокляття, наче в шати, тож воно просочилось в його нутро, як вода, й до його костей, як олія.",
        "19": "Нехай воно ( прокляття ) стане для нього, як плащ у який він сам зодягнеться, і як пояс, яким постійно підперізується.",
        "20": "Така відплата від Господа тим, що оскаржують мене і лихословлять на мене.",
        "21": "Але Ти, Господи Владико, чини зі мною задля Твого Імені; оскільки ж Твоє милосердя добре, спаси мене!",
        "22": "Я ж бідний та вбогий, і серце моє в мені зранене.",
        "23": "Я никну, як зникаюча тінь, – мене струсили, наче сарану.",
        "24": "Мої коліна слабнуть від посту, виснажене від браку олії моє тіло.",
        "25": "Я став для них посміховиськом, – побачивши мене, люди хитають головами.",
        "26": "Допоможи мені, Господи, Боже мій, задля Свого милосердя, спаси мене!",
        "27": "Нехай пізнають вони, що це Твоя рука, що то Ти, Господи, вчинив це.",
        "28": "Нехай собі проклинають, аби лише Ти благословив. Ті, що повстали, будуть осоромлені, а Твій слуга радітиме.",
        "29": "Вкриються ганьбою оскаржувачі мої, і носитимуть на собі свій сором наче плащ.",
        "30": "З великою вдячністю на устах прославлятиму Господа, серед багатьох людей величатиму Його.",
        "31": "Адже Він завжди на боці нещасного, аби його рятувати від тих, котрі його засуджують."
    },
    "110": {
        "1": "Псалом Давида. Промовив Господь ( ЯГВЕ ) до Господа ( Адонай ) мого: Сядь праворуч Мене, доки не покладу ворогів Твоїх до підніжка для Твоїх ніг.",
        "2": "Жезл Твоєї могутності Господь простягне із Сіону, щоб панувати над Своїми ворогами!",
        "3": "Народ Твій охоче піде за Тобою в день Твоєї битви в святій оздобі. Із лона ранньої зірниці народиться роса Твоєї юності.",
        "4": "Поклявся Господь і не пожаліє: Ти – Священик навіки за чином Мелхиседека!",
        "5": "Господь праворуч від Тебе й розгромить царів у день Свого гніву.",
        "6": "Він судитиме народи, наповнить землю трупами, і на всіх земних просторах розчавить голови князів.",
        "7": "По дорозі питиме з потоку, тому триматиме високо голову."
    },
    "111": {
        "1": "Алілуя! Усім серцем буду прославляти Господа у Раді праведних і в громаді.",
        "2": "Великі Господні діла, – їх прагнуть осягнути всі, котрі ними захоплюються.",
        "3": "Його діяння – велич і краса, а Його справедливість триває вічно.",
        "4": "Пам’ятними учинив Він Свої чудеса, – милосердний і співчутливий Господь.",
        "5": "Він дає поживу тим, котрі Його шанують, – повіки пам’ятатиме про Свій Заповіт.",
        "6": "Силу Своїх діянь явив Своєму народові, даючи їм у спадщину володіння народів.",
        "7": "Діла Його рук – вірність і правосуддя. Всі Його Заповіді непорушні, –",
        "8": "встановлені навіки-віків, бо засновані на вірності й справедливості.",
        "9": "Він послав Своєму народові визволення, навіки встановив Свій Заповіт. Святе й грізне Його Ім’я!",
        "10": "Початком мудрості є страх Господній; добрий розум у тих, хто його ( страх ) має. Йому хвала триває повіки."
    },
    "112": {
        "1": "Алілуя! Блаженна людина, яка боїться Господа, й глибоко віддана виконанню Його Заповідей.",
        "2": "Сильним буде на землі її потомство, – благословенним поколінням праведних людей.",
        "3": "Багатство й достаток у її домі, а її праведність триватиме повіки.",
        "4": "Для праведного і в темряві сяє світло, – він милосердний, щедрий і справедливий.",
        "5": "Щаслива людина, яка щедра й охоче позичає. Вона буде вести свої справи справедливо.",
        "6": "Не захитається вона повік; пам’ять про праведника житиме вічно.",
        "7": "Він не злякається поганої вістки, – його серце спокійне, бо воно покладається на Господа.",
        "8": "Стійке його серце, і не боятиметься, навіть побачивши своїх ворогів.",
        "9": "Він щедро подає бідним. Його справедливість триватиме повік-віків, а його потуга зростатиме в славі.",
        "10": "Нечестивий це бачить, і його охоплює злість; він скрегоче своїми зубами і вмліває. Бажання нечестивих пропаде."
    },
    "113": {
        "1": "Алілуя! Прославляйте слуги Господні, – хваліте Господнє Ім’я!",
        "2": "Хай буде благословенне Ім’я Господнє віднині й повіки!",
        "3": "Від сходу сонця й до заходу нехай славиться Ім’я Господнє.",
        "4": "Господь піднесений понад усі народи, – Його слава вище небес.",
        "5": "Хто подібний до Господа, Бога нашого, Котрий перебуває на висотах,",
        "6": "і дивиться до низу – на небо й на землю?",
        "7": "Він підіймає нужденного з пороху, – витягає убогого з болота,",
        "8": "щоб посадити його з вельможами, – з князями Свого народу.",
        "9": "Він безплідну жінку в домі робить матір’ю, яка тішиться своїми дітьми. Алілуя!"
    },
    "114": {
        "1": "Коли Ізраїль вийшов з Єгипту, – дім Якова з-поміж людей з чужою мовою,",
        "2": "Юда став Його святинею, Ізраїль – Його володінням.",
        "3": "Побачивши це, море розступилось, – Йордан повернувся назад.",
        "4": "Гори скакали, як вівці, і пагорби, – як ягнята.",
        "5": "Що з тобою, море, що ти побігло? Йордане, чому ти став текти назад?",
        "6": "Чому ви, гори, скачете, як вівці, а ви, пагорби, – наче ягнята?",
        "7": "Тремти, земле, перед Господом, – від присутності Бога Якова!",
        "8": "Він перетворює скелю в озеро, камінь – у джерело води."
    },
    "115": {
        "1": "Не нам, Господи, не нам, – Твоєму Імені дай славу заради милості Твоєї і правди Твоєї.",
        "2": "Чому народи мають говорити: Де їхній Бог?",
        "3": "Наш Бог на небесах! Він чинить усе, що забажає.",
        "4": "Їхні ідоли, – срібло й золото, – витвори людських рук.",
        "5": "Вони мають уста, але не розмовляють; мають очі, та не бачать;",
        "6": "мають вуха, але не чують; мають ніздрі, та не відчувають запаху.",
        "7": "Їхні руки не можуть доторкнутися; є ноги, але не ходять. Вони не в змозі видати звук зі своїх уст.",
        "8": "Ті, що їх виготовляють, нехай стануть подібними до них, – як і всі, котрі на них покладаються.",
        "9": "Ізраїль, довіряй Господеві! Він ваша Поміч і ваш Захист.",
        "10": "Дім Аарона, надійся на Господа. Він ваша Поміч і ваш Захист.",
        "11": "Ви, котрі шануєте Господа, довіряйте Господеві. Він ваша Поміч і ваш Захист.",
        "12": "Господь пам’ятає про нас і благословить. Він благословить дім Ізраїля, благословить дім Аарона.",
        "13": "Він благословляє тих, котрі бояться Господа, – як малих, так і великих.",
        "14": "Хай Господь намножить вас, – вас і ваших дітей!",
        "15": "Благословенні ви Господом, Який створив небо й землю.",
        "16": "Небо! Для Господа небо, а землю Він дав людським дітям.",
        "17": "Не мертві прославлятимуть Господа, не ті, що сходять у місце мовчання,",
        "18": "але ми будемо славити Господа віднині й повіки! Алілуя!"
    },
    "116": {
        "1": "Я сповнений любові до Господа, бо Він почув мій голос під час мого благання.",
        "2": "Адже Він нахилив до мене Своє вухо, – і я кликатиму до Нього поки буду жити.",
        "3": "Оповили мене тенета смерті, жахи шеолу спіткали мене, журба і горе впали на мене.",
        "4": "Тоді я прикликав Господнє Ім’я: О Господи! Рятуй мене!",
        "5": "Господь милосердний та праведний; наш Бог сповнений співчуттям.",
        "6": "Господь охороняє простодушних. Я був безпомічним, та Він мене врятував.",
        "7": "Повернися, моя душе, до свого відпочинку, бо Господь робить тобі добре.",
        "8": "Адже Ти визволив мою душу від смерті, звільнив очі мої від сліз, а ноги мої від спотикання.",
        "9": "Ходитиму перед Господом у країні живих.",
        "10": "Я вірив і тоді, коли казав: Я дуже нещасний!",
        "11": "Я говорив у своєму занепокоєнні: Всі люди неправдомовці!",
        "12": "Чим я віддячу Господеві за все добро, яке мені дає?",
        "13": "Я підійму чашу спасіння та прикличу Господнє Ім’я!",
        "14": "Обітниці, дані мною в молитві Господеві, я виконаю перед усім Його народом.",
        "15": "Дорогоцінна в очах Господніх смерть вірних Йому!",
        "16": "О Господи, я Твій слуга! Я Твій слуга і син Твоєї слугині. Ти розірвав мої кайдани.",
        "17": "Тобі принесу жертву подяки і прикличу Господнє Ім’я.",
        "18": "Обітниці, дані мною в молитві Господеві, я виконаю перед усім Його народом,",
        "19": "у дворах Господнього Дому, посеред тебе, Єрусалиме! Алілуя!"
    },
    "117": {
        "1": "Хваліте Господа, всі народи! Прославляйте Його, всі племена,",
        "2": "бо велике до нас Його милосердя, а Господня істина незмінна повіки. Алілуя!"
    },
    "118": {
        "1": "Прославляйте Господа, адже Він добрий, і Його милосердя вічне!",
        "2": "Хай скаже Ізраїль: Його милосердя вічне!",
        "3": "Нехай скаже дім Аарона: Його милосердя вічне!",
        "4": "Хай скажуть усі, котрі шанують Господа: Його милосердя вічне!",
        "5": "У своєму утиску я заволав до Господа, – Господь мене почув і визволив.",
        "6": "Господь зі мною – я не боюсь нікого, що може зробити мені людина?",
        "7": "Господь зі мною й допомагає мені, – я спокійно дивитимусь на моїх ворогів.",
        "8": "Краще покладатись на Господа, ніж надіятись на людину!",
        "9": "Краще шукати притулку в Господа, ніж надіятись на можновладців!",
        "10": "Звідусіль народи оточили мене, але я дав їм відсіч Господнім Іменем!",
        "11": "Вони оточили мене, звели облогу, проте я дав їм відсіч Господнім Іменем.",
        "12": "Обсіли мене, наче рій бджіл, але погасли, як вогонь у тернині, бо я дав їм відсіч Господнім Іменем.",
        "13": "Сильно штовхнули мене, щоб збити з ніг, та Господь мені допоміг.",
        "14": "Господь – Моя сила та пісня, – Він став мені порятунком.",
        "15": "Вигуки радості й торжества в наметах праведників, – Господня правиця здійснює перемогу!",
        "16": "Господня правиця високо піднята! Господня правиця виявляє потугу!",
        "17": "Я не помру, але буду жити, щоб розповідати про Господні діла!",
        "18": "Господь суворо покарав мене, але на смерть мене не видав.",
        "19": "Відчиніть мені брами істини, щоб мені увійти ними й прославити Господа!",
        "20": "Це – Господня брама, нею входять праведні.",
        "21": "Дякую Тобі, що Ти мене вислухав і став моїм Спасінням!",
        "22": "Камінь, який відкинули будівничі, став наріжним Каменем, –",
        "23": "від Господа це походить, і видається дивовижним у наших очах.",
        "24": "Цей день особливим зробив Господь, – радіймо та веселімося в ньому!",
        "25": "О Господи, спаси нас! О Господи, пошли нам успіх!",
        "26": "Благословенний, хто приходить в Ім’я Господнє! Благословляємо вас з Господнього Дому.",
        "27": "Господь є Богом, – Він осяяв нас. В’яжіть святкову жертву мотузками ( ведіть ) до рогів жертовника.",
        "28": "Ти мій Бог, – Тебе я буду прославляти! Боже мій, величатиму Тебе!",
        "29": "Прославляйте Господа, бо Він добрий, і Його милосердя вічне!"
    },
    "119": {
        "1": "Блаженні ті, чия дорога ( життя ) бездоганна, – котрі живуть за Господнім Законом!",
        "2": "Блаженні ті, котрі дотримуються Його свідчень, і шукають Його всім серцем.",
        "3": "Адже вони не чинять зла; вони ходять Його дорогами!",
        "4": "Ти заповів ретельно дотримуватись Твоїх Заповідей.",
        "5": "О, якби мої шляхи були спрямовані на те, щоб дотримуватися Твоїх настанов!",
        "6": "Тоді мені не соромно було би дивитися на всі Твої Заповіді.",
        "7": "Буду дякувати Тобі щирим серцем, осягаючи справедливість Твоїх присудів!",
        "8": "Я буду дотримуватися Твоїх постанов, тільки не залишай мене!",
        "9": "Як юнаку зберегти чистою свою дорогу життя? Лише дотриманням Твого слова!",
        "10": "Усім своїм серцем шукаю Тебе, – не дай мені ухилитись від Твоїх Заповідей.",
        "11": "Я бережу Твоє слово у своєму серці, щоби мені не грішити проти Тебе.",
        "12": "Благословенний Ти, Господи! Навчай мене Твоїх постанов.",
        "13": "Своїми устами я звіщатиму всі вказівки Твої.",
        "14": "Я радію дорогою Твоїх свідчень більше, ніж великим багатством.",
        "15": "Я роздумую про Твої Заповіді й досліджую Твої шляхи.",
        "16": "Я знаходжу задоволення в Твоїх постановах й не забуваю Твого слова.",
        "17": "Вияви милість щодо Свого слуги, аби я міг жити й дотримуватися Твого слова!",
        "18": "Відкрий мої очі, щоб я міг побачити дивовижні властивості Твого Закону!",
        "19": "Я на землі мандрівник, – не ховай від мене Своїх Заповідей.",
        "20": "Знемагає моя душа від постійної туги за пізнанням Твоїх присудів.",
        "21": "Ти докорив усім проклятим і гордим, котрі ухиляються від Твоїх Заповідей.",
        "22": "Зніми з мене ганьбу й зневагу, адже я дотримуюся Твоїх свідчень!",
        "23": "Хоча можновладці засідають, змовляючись проти мене, але Твій слуга досліджує Твої постанови.",
        "24": "Адже Твої свідчення приносять мені задоволення, – вони – мої радники.",
        "25": "Моя душа кинута на землю, оживи мене за словом Своїм!",
        "26": "Я розповів про свої шляхи ( долю свою ), і Ти мені відповів. Навчай мене Своїм постановам.",
        "27": "Дай мені зрозуміти шлях, указаний в Твоїх постановах, аби я міг осягнути розумом Твої дивовижні діяння.",
        "28": "Ниє від смутку моя душа; за словом Своїм зміцни мене!",
        "29": "Відверни від мене дорогу неправди, із ласки своєї, навчи мене Закону Твого.",
        "30": "Я обрав для себе дорогу правди й прийняв серцем Твої постанови.",
        "31": "Я твердо тримаюсь Твоїх свідчень, Господи, не осором мене!",
        "32": "Я побіжу дорогою Твоїх Заповідей, бо Ти даєш простір моєму серцю.",
        "33": "Направ мене, Господи, на дорогу Твоїх постанов, і я буду дотримуватись їх до кінця.",
        "34": "Пошли мені розуміння, як виконувати Твій Закон, і я буду дотримуватись його всім серцем.",
        "35": "Провадь мене стежкою Твоїх Заповідей, бо в цьому моє задоволення.",
        "36": "Нахили моє серце до Твоїх свідчень, а не до користолюбства.",
        "37": "Відверни мої очі, аби не дивитись на суєту. Оживляй мене на Своїй дорозі.",
        "38": "Виконай Свою обітницю Твоєму слузі, що навчає страху перед Тобою.",
        "39": "Відверни від мене ганьбу мою, якої я боюся, адже Твої присуди вірні.",
        "40": "О, як я прагну дотримуватись Твоїх Заповідей! Задля Своєї справедливості оживи мене.",
        "41": "Нехай зіллється на мене, Господи, Твоя любов і Твоє спасіння за словом Твоїм!",
        "42": "Тоді я зможу відповісти тим, котрі мене ганьблять, бо я виявляю довір’я Твоєму слову.",
        "43": "Лише ніколи не віднімай від моїх уст слова правди, бо я покладаю надію на Твої присуди!",
        "44": "Завжди, по віки вічні, буду дотримуватись Твого Закону!",
        "45": "Я відчуватиму вільний простір, бо шукав і віднайшов Твої Заповіді.",
        "46": "Я говоритиму про Твої свідчення перед царями і не засоромлюсь.",
        "47": "Я знаходитиму задоволення в Твоїх Заповідях, бо я полюбив їх.",
        "48": "Я здіймаю свої руки до Твоїх Заповідей, які люблю, і буду роздумувати про Твої постанови!",
        "49": "Пам’ятай про слово до Свого слуги, яким Ти вселив у мене надію.",
        "50": "Твоє слово мене оживляє і потішає в моїй недолі.",
        "51": "Зарозумілі знахабніло кепкують з мене, але я не ухиляюсь від Твого Закону.",
        "52": "Я згадую Твої одвічні присуди, Господи, і радію.",
        "53": "Обурення охоплює мене через нечестивих, котрі відступають від Твого Закону.",
        "54": "Твої постанови були для мене піснею скрізь, куди б я не мандрував.",
        "55": "Навіть уночі згадую Твоє Ім’я, Господи, і милуюсь Твоїм Законом!",
        "56": "Дотримуватись Твоїх постанов стало для мене звичкою.",
        "57": "Ти, Господи, – моя Доля, тому я вирішив жити за Твоїм словом!",
        "58": "Від усього серця я благаю Тебе в молитві: Будь милостивим до мене за Своєю обітницею!",
        "59": "Я переосмислив свій життєвий шлях, і спрямовую свої кроки до Твоїх свідчень.",
        "60": "Я спішу й не барюся виконувати Твої Заповіді!",
        "61": "Хоч я обплутаний тенетами нечестивих, але Твого Закону не забуваю.",
        "62": "Опівночі я підіймаюся, щоб подякувати Тобі за Твої справедливі присуди.",
        "63": "Я – друг усіх тих, котрі шанують Тебе і дотримуються Твоїх Заповідей.",
        "64": "Земля, Господи, повна Твого милосердя, – навчай мене Своїм постановам!",
        "65": "Ти, Господи, вірний Своєму слову, – учинив добро Своєму слузі.",
        "66": "Навчай мене і далі доброті та розважливості, бо я покладаюсь на Твої Заповіді.",
        "67": "Поки я ще не був упокорений, я помилявся, тепер же дотримуюсь Твого слова.",
        "68": "Ти добрий і чиниш найкраще, тож навчай мене Своїм постановам!",
        "69": "Зухвалі люди зводять на мене наклепи, але я всім своїм серцем дотримуюся Твоїх Заповідей.",
        "70": "Їхні серця нечутливі, неначе ожиріли, – я ж знаходжу задоволення у Твоєму Законі.",
        "71": "Благо мені, що я постраждав, аби таким чином зрозуміти Твої веління!",
        "72": "Закон Твоїх уст для мене дорожчий, ніж безліч золота й срібла.",
        "73": "Твої руки мене створили і сформували мене. Дай мені розуміння, аби я пізнавав Твої Заповіді.",
        "74": "Ті, що Тебе шанують, побачивши мене, радітимуть, оскільки я надію покладаю на Твоє слово.",
        "75": "Знаю, Господи, що справедливі Твої присуди, і що Ти, упокорив мене, виявивши Свою справедливість.",
        "76": "Нехай же Твоя любов буде втіхою мені, згідно з Твоєю обітницею Твоєму слузі!",
        "77": "Нехай зійдуть на мене Твої щедроти, і я буду жити, бо знаходжу задоволення у Твоєму Законі!",
        "78": "Хай вкриються соромом зарозумілі, які несправедливо повелися зі мною! Я ж і надалі роздумуватиму над Твоїми повеліннями.",
        "79": "Нехай повернуться до мене ті, котрі бояться Тебе, щоб і вони зрозуміли Твої свідчення!",
        "80": "Хай моє серце буде бездоганним щодо Твоїх постанов, аби я не був осоромлений!",
        "81": "Знемагає моя душа за Твоїм спасінням! Я покладаю надію на Твоє слово.",
        "82": "Мій зір ослаб, виглядаючи обіцяного Тобою слова і я запитую: Коли мене потішиш?",
        "83": "Хоч я став подібним до закопченого в диму бурдюка, та постанов Твоїх я не забуваю.",
        "84": "Скільки того віку у Твого слуги? Коли Ти вчиниш суд над тими, що мене переслідують?",
        "85": "Оті зарозумілі викопали для мене яму. Вони не чинять за Твоїм Законом.",
        "86": "Усі Твої Заповіді справедливі, – мене ж переслідують безневинно. Допоможи мені!",
        "87": "Вони мене ледве не звели зі світу, але я Твоїх повелінь не зрікся.",
        "88": "По милості Своїй збережи мені життя, і я дотримуватимусь свідчень Твоїх уст.",
        "89": "Господи, Твоє слово навіки незмінне на небесах, як",
        "90": "і з роду в рід – Твоя правда. Ти закріпив землю, і вона залишається незмінною.",
        "91": "За Твоїми законами все існує до сьогодні, адже воно служить Тобі.",
        "92": "Якби Твій Закон не був для мене втіхою, я загинув би в своїй скорботі.",
        "93": "Повік не забуду Твоїх Заповідей, бо ними Ти мене оживляєш!",
        "94": "Я Твій, спаси мене, бо я шукаю Твоїх постанов!",
        "95": "Мене підстерігають нечестиві, аби погубити мене, але я заглиблююсь у Твої свідчення.",
        "96": "Я бачив межу всякої досконалості, однак Твоя Заповідь всеосяжна.",
        "97": "Як люблю я Твій закон! Щодня роздумую над ним.",
        "98": "Твої Заповіді роблять мене мудрішим за моїх ворогів; вони – моє надбання!",
        "99": "Я стаю мудрішим за всіх моїх учителів, коли роздумую над Твоїми свідченнями.",
        "100": "Коли дотримуюсь Твоїх Заповідей, я стаю мудрішим від старших.",
        "101": "Дотримуючись Твоїх слів, я стримую свої кроки від усякої поганої дороги.",
        "102": "Я не ухиляюсь від Твоїх присудів, оскільки Ти Сам навчаєш мене.",
        "103": "Які ж солодкі для мене Твої слова! Вони для мене солодші за мед!",
        "104": "Від Твоїх Заповідей я порозумнішав і через те зненавидів усяку дорогу неправди.",
        "105": "Твоє слово є світильником для моїх ніг, світлом на моїй стежці!",
        "106": "Я присягнувся, вирішивши дотримуватись присудів правди Твоєї.",
        "107": "Я дуже пригнічений. Господи, за словом Своїм оживи мене!",
        "108": "Прийми, Господи, добровільні жертви моїх уст і навчай мене Своїх присудів!",
        "109": "Хоча моє життя завжди в небезпеці, я не забуваю Твого Закону.",
        "110": "Нечестиві поставили на мене пастку, але я не ухилився від Твоїх Заповідей.",
        "111": "Я успадкував Твої свідчення навіки, адже вони є насолодою мого серця.",
        "112": "Я схилив своє серце виконувати Твої постанови завжди й до кінця!",
        "113": "Я ненавиджу двоєдушних, а Закон Твій люблю.",
        "114": "Ти мій Притулок і Захист мій! Я покладаю надію на Твоє слово.",
        "115": "Відійдіть від мене всі злочинці, бо я буду дотримуватися Заповідей свого Бога!",
        "116": "Допоможи мені, згідно зі Своєю обітницею, щоб я міг жити! Не осором мене в моїй надії!",
        "117": "Підтримай мене, щоб я міг спастись! Я ж постійно вважатиму на Твої постанови.",
        "118": "Ти нехтуєш усіма, котрі ухиляються від Твоїх постанов, бо їхні задуми фальшиві.",
        "119": "Всіх нечестивих землі Ти відкидаєш, як жужелицю, тому я люблю Твої свідчення.",
        "120": "Моє тіло тремтить від страху перед Тобою, бо Твоїх присудів я боюся!",
        "121": "Я чинив суд і правду, тож не віддавай мене гнобителям моїм.",
        "122": "Будь запорукою для Твого слуги на добро! Нехай зарозумілі не пригноблюють мене.",
        "123": "Мої очі втомились, очікуючи Твого спасіння за словом Твоєї справедливості.",
        "124": "Учини зі Своїм слугою за Твоїм милосердям, – навчай мене Своїх постанов!",
        "125": "Я Твій слуга. Дай мені розуміння пізнавати Твої свідчення!",
        "126": "Пора Господу діяти! Вони порушили Твій Закон.",
        "127": "Тому я люблю Твої Заповіді більше, ніж золото, – ніж золото найчистіше.",
        "128": "Вважаючи усі Твої Заповіді добрими, я ненавиджу всяку підступну дорогу.",
        "129": "Дивовижні Твої свідчення, тому й дорожить ними моя душа!",
        "130": "Відкриваючись людині, Твої слова освітлюють її і роблять мудрими навіть простих людей.",
        "131": "У своєму прагненні Твоїх Заповідей я відкриваю свої уста і тяжко зітхаю.",
        "132": "Подивись на мене й змилуйся наді мною, як Ти чиниш з тими, котрі люблять Твоє Ім’я!",
        "133": "Зміцни мої кроки у пізнанні Свого слова, і не дозволь жодному гріхові панувати наді мною!",
        "134": "Визволи мене від утиску людини, і я буду дотримуватись Твоїх Заповідей!",
        "135": "Осяй світлом Свого обличчя Твого слугу, і навчи мене Своїм постановам!",
        "136": "Потоки сліз ллються з моїх очей, через те що люди не дотримуються Твого Закону.",
        "137": "Праведний Ти, Господи, й справедливі присуди Твої!",
        "138": "Ти заповів Свої свідчення в праведності та великій вірності.",
        "139": "Мене виснажує ревність моя, через те що мої вороги забули Твої слова.",
        "140": "Слово Твоє чисте понад найвищу пробу, і тому Твій слуга любить його.",
        "141": "Хоч я малий і зневажений, але не забуваю Твоїх постанов.",
        "142": "Твоя праведність – праведність вічна, і Твій Закон – істина.",
        "143": "Мене спіткали горе і скрута, але Твої Заповіді – утіха для мене.",
        "144": "Твої свідчення є вічною правдою! Пошли мені розуміння, і я буду жити!",
        "145": "Від усього свого серця я волаю: Почуй мене, Господи! Я буду дотримуватись Твоїх постанов.",
        "146": "Прошу Тебе: Спаси мене, і я триматимусь Твоїх свідчень!",
        "147": "Встаю я вдосвіта й прошу про допомогу: На Твоє слово я покладаю надію!",
        "148": "Мої очі відкриваються, випереджуючи світанок, щоб роздумувати над Твоїм словом.",
        "149": "У Своєму милосерді почуй мій голос, Господи, оживи мене за Своїм присудом!",
        "150": "Наблизилися до мене мої переслідувачі з поганим наміром; вони далекі від Твого Закону.",
        "151": "Ти ж, Господи, близько, і всі Твої Заповіді – істина.",
        "152": "Віддавна я знаю про Твої свідчення, що Ти їх утвердив навіки.",
        "153": "Подивись на моє нещастя і визволь мене, бо я не забуваю Твого Закону!",
        "154": "Вникни в мою справу і подаруй мені життя, як обіцяв Ти у слові Своїм!",
        "155": "Далеке від нечестивих спасіння, бо вони не шукають Твоїх постанов.",
        "156": "Велике милосердя Твоє, Господи, оживи мене, згідно зі Своїми присудами!",
        "157": "Багато в мене переслідувачів і ворогів, але я не відхиляюсь від Твоїх свідчень.",
        "158": "Коли я дивлюся на відступників, то відчуваю огиду, через те що вони не дотримуються Твого слова.",
        "159": "Подивись на мою любов до Твоїх Заповідей! Господи, оживи мене за Своїм милосердям!",
        "160": "Зміст Твоїх слів – істина, і всі постанови Твоєї праведності – вічні!",
        "161": "Можновладці без причини переслідують мене, але в своєму серці я відчуваю страх лише перед Твоїм словом.",
        "162": "Радію я Твоїм обітницям, як той, хто натрапив на велику здобич.",
        "163": "Я зненавидів неправду, і вона стала мені огидною, а Твій Закон я люблю.",
        "164": "Сім разів на день я величаю Тебе за Твої справедливі присуди!",
        "165": "Великий мир у тих, що люблять Твій Закон! Вони не спотикатимуться.",
        "166": "Я очікую на Твоє спасіння, Господи, і дотримуюсь Твоїх Заповідей.",
        "167": "Шанує моя душа Твої свідчення, і надзвичайно любить їх.",
        "168": "Я виконую Твої Заповіді й Твої свідчення, адже вся моя життєва дорога перед Тобою.",
        "169": "Господи, нехай же моє благання дійде до Тебе! Наділи мене розумом за Твоїм словом!",
        "170": "Нехай моя молитва долине до Тебе! Спаси мене за Твоєю обітницею!",
        "171": "Хай мої уста заспівають пісню хвали, адже Ти мене навчаєш Своїх постанов!",
        "172": "Мій язик оспівуватиме слово Твоє, оскільки всі Твої Заповіді праведні.",
        "173": "Нехай Твоя рука підтримає мене, тому що я обрав Твої Заповіді!",
        "174": "Я прагну Твого спасіння, Господи, і Твій Закон – моя насолода.",
        "175": "Тож нехай буде живою моя душа, щоб прославляти Тебе, а Твої присуди нехай мені допомагають!",
        "176": "Я заблукав, як загублена вівця. Тож відшукай Свого слугу, бо я не забув Твоїх Заповідей!"
    },
    "120": {
        "1": "Пісня при наближенні до Храму. У своєму нещасті я заволав до Господа, і Він мені відповів.",
        "2": "Господи, рятуй мою душу від обманливих уст і підступного язика!",
        "3": "Що це тобі дасть, – або що це тобі додасть, підступний язику?",
        "4": "Хіба що загострені стріли сильного з вуглинами ялівцю.",
        "5": "Горе мені, бо я чужинець у Мешеха, і мешкаю в наметах Кедара.",
        "6": "Надто довго проживав між тими, – котрі ненавидять мир.",
        "7": "Я – за мир, але варто з ними заговорити, як вони готуються до війни."
    },
    "121": {
        "1": "Пісня при наближенні до Храму. Я підношу свої очі до гір, звідки прийде мені допомога.",
        "2": "Моя поміч від Господа, Котрий створив небо і землю.",
        "3": "Не дасть Він спіткнутися твоїй нозі, – не задрімає Той, Хто тебе стереже.",
        "4": "Не дрімає і не спить Охоронець Ізраїлю!",
        "5": "Господь – твій Охоронець, Господь – тінь твоя по твоїй правиці.",
        "6": "Удень сонце тебе не вразить, а вночі – місяць.",
        "7": "Господь стерегтиме тебе від усякого зла, – Він оберігатиме твоє життя.",
        "8": "Господь буде охороняти твій вхід і твій вихід, віднині й повіки."
    },
    "122": {
        "1": "Пісня при наближенні до Храму. Псалом Давида Я зрадів, коли мені сказали: Ходімо до Господнього Дому!",
        "2": "Наші ноги стояли в твоїх брамах, Єрусалиме.",
        "3": "Єрусалиме, ти збудований як суцільне місто, з’єднане воєдино,",
        "4": "куди приходять племена, – Господні племена, – згідно з законом для Ізраїлю, щоб там прославляти Ім’я Господнє.",
        "5": "Адже там встановлені престоли судочинства, – престоли Давидового Дому.",
        "6": "Просіть миру для Єрусалима, – спокою тим, котрі тебе люблять!",
        "7": "Нехай буде мир у стінах твоїх і безпека в твоїх фортецях.",
        "8": "Задля моїх братів і приятелів моїх я говоритиму: Мир тобі!",
        "9": "Заради Дому Господа, Бога нашого, я дбатиму про добро для тебе."
    },
    "123": {
        "1": "Пісня при наближенні до Храму. Я підношу свої очі до Тебе, Котрий перебуваєш на небесах!",
        "2": "Ось бо, як погляд слуги скерований на руки свого пана, а погляд слугині – на руки її пані, так наші очі спрямовані до Господа, Бога нашого, в очікуванні, коли змилосердиться над нами.",
        "3": "Помилуй нас, Господи, – помилуй нас, бо ми вже наситились зневагою!",
        "4": "Наша душа переповнена презирством самовпевнених і зневагою гордих."
    },
    "124": {
        "1": "Пісня при наближенні до Храму. Псалом Давида. Якби Господь не був з нами, – хай так скаже Ізраїль, –",
        "2": "якщо б Господь не був з нами, коли повстали проти нас люди, –",
        "3": "то вони б живцем проковтнули нас, коли палали люттю на нас у своєму гніві.",
        "4": "Нас накрила б вода, потік захлеснув би нас, –",
        "5": "бурхливі води пронеслися б над нашими душами.",
        "6": "Благословенний Господь, який не віддав нас, як здобич, у їхні зуби!",
        "7": "Ми врятувались, як та пташка з сіті птахолова, – сіть розірвалась, і ми спаслися.",
        "8": "Наша поміч в Імені Господа, Котрий створив небо й землю."
    },
    "125": {
        "1": "Пісня при наближенні до Храму. Ті, котрі покладають надію на Господа, як гора Сіон. Вона не захитається, а стоятиме повік.",
        "2": "Як гори навколо Єрусалима, так Господь оточує Свій народ віднині й навіки вічні.",
        "3": "Адже не залишатиметься жезл нечестивих над долею праведних, аби праведні не простягнули своїх рук до беззаконня.",
        "4": "Учини Господи, добро тим, котрі мають щире і справедливе серце.",
        "5": "А тих, котрі збочують на криві дороги, Господь відкине разом з тими, котрі чинять беззаконня. Мир Ізраїлю!"
    },
    "126": {
        "1": "Пісня при наближенні до Храму. Коли Господь виводив з неволі полонених із Сіону, ми були наче уві сні.",
        "2": "Тоді наші уста були сповнені веселощів, а наш язик – співу. Тоді говорили між народами: Велике вчинив Господь з ними!",
        "3": "І справді: Господь учинив для нас велике, – ми справді раділи!",
        "4": "Поверни, Господи, наших бранців, як потоки на південну ( спраглу ) землю.",
        "5": "Ті, котрі сіють зі сльозами, – жатимуть з радістю.",
        "6": "Хто виходить з плачем, несучи торбину з насінням, – той повернеться з радістю, несучи снопи свої."
    },
    "127": {
        "1": "Пісня при наближенні до Храму. Псалом Соломона. Якщо Господь не будує дому, даремно над ним трудяться будівничі. Якщо Господь не стерегтиме міста, даремно його охороняє сторож.",
        "2": "Надаремно ви раненько встаєте й допізна засиджуєтесь, споживаючи важко здобутий хліб, адже Господь дає Своїм улюбленим сон, турбуючись про них і коли вони сплять.",
        "3": "Діти є Господньою спадщиною, – винагородою плоду лона.",
        "4": "Що стріли в руці воїна, то діти в молодому віці.",
        "5": "Щаслива людина, яка наповнила ними свій сагайдак. Такі не осоромляться, коли сперечатимуться зі своїми ворогами при брамі."
    },
    "128": {
        "1": "Пісня при наближенні до Храму. Блаженний кожний, хто боїться Господа, – хто ходить Його дорогами.",
        "2": "Ти споживатимеш плоди праці своїх рук. Щасливий ти, і добре тобі буде.",
        "3": "Твоя дружина, як плодюча виноградна лоза в межах твого дому. Твої діти, наче нові оливкові пагони навколо твого столу.",
        "4": "Так буде благословенна людина, яка шанує Господа.",
        "5": "Нехай поблагословить тебе Господь із Сіону, аби ти міг бачити добробут Єрусалима в усі дні свого життя,",
        "6": "і побачив дітей у своїх дітей. Мир для Ізраїлю!"
    },
    "129": {
        "1": "Пісня при наближенні до Храму. Багато мене пригноблювали від моєї юності – хай так скаже Ізраїль, –",
        "2": "часто нападали на мене ще від самої юності, але не здолали мене.",
        "3": "На моїй спині орали плугатарі, все довшими роблячи свої борозни.",
        "4": "Але Господь справедливий, – розітнув мотузки нечестивих.",
        "5": "Нехай будуть осоромлені й відступлять усі, котрі ненавидять Сіон.",
        "6": "Хай стануть, наче трава на дахах, що засихає, не встигши вирости,",
        "7": "і якою жнець не наповнить своєї жмені, ні в’язальник – свого оберемка,",
        "8": "а перехожі не привітають: Благословення Господнє хай буде з вами! Ми благословляємо вас Господнім Іменем!"
    },
    "130": {
        "1": "Пісня при наближенні до Храму. З глибини я волаю до Тебе, Господи!",
        "2": "Почуй мій зойк, Господи. Прислухайся до голосу мого благання.",
        "3": "Якщо Ти, Господи, вважатимеш на провини, то хто, Господи, зможе встояти?",
        "4": "Але в Тебе є прощення, щоб шанували Тебе.",
        "5": "Я чекаю Господа, – всією душею сподіваюсь, покладаючись на Його слово.",
        "6": "Моя душа очікує Господа більше, ніж вартові світанку, – набагато більше, ніж вартові світанку.",
        "7": "Надійся, Ізраїлю, на Господа, адже в Господа милосердя, і велике викуплення в Нього.",
        "8": "Він викупить Ізраїль від усіх його гріхів."
    },
    "131": {
        "1": "Пісня при наближенні до Храму. Псалом Давида. Господи, серце моє вільне від зарозумілості і мої очі не дивляться зневажливо; я не прагну чогось надзвичайного й недосяжного для мене.",
        "2": "Я упокорився і заспокоївся своєю душею; – як відлучена від грудей своєї матері дитина, так спокійна в мені моя душа.",
        "3": "Ізраїлю, покладай свою надію на Господа віднині й повіки!"
    },
    "132": {
        "1": "Пісня при наближенні до Храму. Господи, пам’ятай Давида і всі його поневіряння.",
        "2": "Як він присягався Господеві, давав обітницю Всемогутньому Богові Якова:",
        "3": "Не ввійду я у спальню свого дому, й не ляжу на постіль свого ліжка, –",
        "4": "не дозволю своїм очам заснути і задрімати своїм повікам,",
        "5": "доки не знайду для Господа місця – оселі Всемогутньому Богові Якова.",
        "6": "Ось ми почули про нього в Ефраті, – знайшли на полях Яарських.",
        "7": "Увійдемо до Його осель, поклонимось до підніжка Його ніг.",
        "8": "Підіймися, Господи, на місце Свого спочинку – Ти і Ковчег Твоєї могутності.",
        "9": "Твої священики нехай зодягнуться в праведність, а Твої святі радісно співатимуть.",
        "10": "Заради Давида, Твого слуги, не відвернись від Свого помазаника.",
        "11": "Господь присягнувся Давидові правдою, і не відречеться від того: Нащадка твого лона посаджу на твоєму престолі.",
        "12": "Якщо твої сини будуть дотримуватись Мого Заповіту та Моїх свідчень, яких Я їх навчатиму, то їхні нащадки повіки сидітимуть на твоєму престолі!",
        "13": "Адже Господь обрав Сіон, зробив його Своїм житлом, сказавши:",
        "14": "Це – місце Мого спочинку навіки; тут поселюся, бо Я його Собі вподобав.",
        "15": "Щедро благословлятиму поживу його, убогих його нагодую хлібом,",
        "16": "його священиків зодягну в спасіння, а його вірні сповняться радістю.",
        "17": "Там Я зміцню владу Давида, – Я не дам погаснути світильнику Мого Помазаника.",
        "18": "Його ворогів Я вкрию ганьбою, а на ньому сяятиме його вінець."
    },
    "133": {
        "1": "Пісня при наближенні до Храму. Псалом Давида. О, як же добре і як приємно, коли брати живуть у згоді!",
        "2": "Це, наче дорогоцінне миро, що з голови стікає на бороду, – на бороду Аарона, стікає на край його одежі.",
        "3": "Це наче роса гермонська, що випадає на узгір’я Сіонське. Адже там Господь заповів благословення й життя навіки."
    },
    "134": {
        "1": "Пісня при наближенні до Храму. Хваліть Господа, усі слуги Господні, що ночами звершуєте служіння в Господньому Домі!",
        "2": "Піднесіть ваші руки до Святилища й благословіть Господа!",
        "3": "Нехай поблагословить вас Господь із Сіону, Який створив небо і землю."
    },
    "135": {
        "1": "Алілуя! Хваліте Господнє Ім’я! Хваліте, Господні слуги,",
        "2": "котрі звершують служіння в Господньому Домі й у дворах Дому нашого Бога!",
        "3": "Хваліте Господа, бо Господь добрий! Співайте Його Імені, бо воно дивовижне!",
        "4": "Адже Господь обрав Собі Якова, – Ізраїль, як Свою власність.",
        "5": "Я збагнув, Який величний Господь, – наш Господь над усіма богами.",
        "6": "Усе, що Господь побажає, те Він чинить на небі й на землі, в морях та в усіх глибинах.",
        "7": "Він підіймає від країв землі хмари, утворює блискавки під час дощу, випускає вітри зі Своїх сховищ.",
        "8": "Він знищив первістків Єгипту – як людей, так і худоби.",
        "9": "Явив ознаки й чудеса серед тебе, Єгипте, – на фараоні та на всіх його слугах.",
        "10": "Він вигубив чимало народів і знищив потужних царів:",
        "11": "Сіхона, царя аморейців та Оґа, царя башанського, а також усіх ханаанських царів,",
        "12": "віддавши їхню землю у спадщину, – у спадщину Своєму народові, Ізраїлеві.",
        "13": "Господи, Твоє Ім’я вічне! З покоління в покоління пам’ятатимуть про Тебе, Господи!",
        "14": "Адже Господь заступатиметься за Свій народ, і над Своїми слугами Він змилосердиться.",
        "15": "Ідоли народів зі срібла та золота – витвори людських рук.",
        "16": "Вони мають уста, але не розмовляють; мають очі, та не бачать;",
        "17": "є в них вуха, але вони не чують, – і немає дихання в їхніх устах.",
        "18": "Ті, хто їх виготовляє, стануть подібними до них, – як і ті, котрі на них надіються.",
        "19": "Роде Ізраїлів, благослови Господа! Роде Аарона, благослови Господа!",
        "20": "Роде Левія, благослови Господа! Кожен, хто вшановує Господа, нехай благословить Господа!",
        "21": "Благословенний Господь із Сіону, Котрий перебуває в Єрусалимі! Алілуя!"
    },
    "136": {
        "1": "Прославляйте Господа, бо Він добрий, і милосердя Його вічне!",
        "2": "Дякуйте Богові над богами, бо милосердя Його вічне!",
        "3": "Прославляйте Владику над владиками, бо милосердя Його вічне! –",
        "4": "Того Єдиного, Хто творить великі чудеса, бо милосердя Його вічне!",
        "5": "Хто мудро створив небеса, бо милосердя Його вічне!",
        "6": "Хто утвердив землю над водами, бо милосердя Його вічне!",
        "7": "Хто створив великі світила, бо милосердя Його вічне!",
        "8": "Сонце, щоб управляло вдень, бо милосердя Його вічне!",
        "9": "Місяць і зорі, щоб управляли вночі, бо милосердя Його вічне!",
        "10": "Він, караючи Єгипет, знищив його первістків, бо милосердя Його вічне!",
        "11": "Вивів з-посеред них Ізраїль, бо милосердя Його вічне!",
        "12": "Рукою сильною і простягнутим раменом вивів їх, бо милосердя Його вічне!",
        "13": "Він розділив навпіл Червоне море, бо милосердя Його вічне, –",
        "14": "і перевів Ізраїль через нього, бо милосердя Його вічне!",
        "15": "Фараона ж і його військо скинув у Червоне море, бо милосердя Його вічне!",
        "16": "Він провадив Свій народ через пустелю, бо милосердя Його вічне!",
        "17": "Він розбив війська великих царів, бо милосердя Його вічне, –",
        "18": "знищив могутніх царів, бо милосердя Його вічне!",
        "19": "Сіхона, царя аморейців, бо милосердя Його вічне!",
        "20": "Оґа, царя башанського, бо милосердя Його вічне!",
        "21": "Він віддав їхні землі у спадщину, бо милосердя Його вічне, –",
        "22": "у спадщину Своєму слузі, Ізраїлеві, бо милосердя Його вічне!",
        "23": "Він пам’ятав про нас у нашому приниженні, бо милосердя Його вічне,",
        "24": "і визволив нас від наших ворогів, бо милосердя Його вічне!",
        "25": "Він дає поживу всьому живому, бо милосердя Його вічне!",
        "26": "Прославляйте Бога Небесного, бо милосердя Його вічне!"
    },
    "137": {
        "1": "Над ріками вавилонськими ми сиділи й плакали, згадуючи Сіон.",
        "2": "Там, на їхніх вербах ми повісили наші гусла.",
        "3": "Адже ті, котрі взяли нас у полон, домагались від нас пісень, – наші гнобителі жадали розваги, кажучи: Заспівайте нам сіонських пісень!",
        "4": "Як можемо ми співати Господню пісню на чужій землі?",
        "5": "Якщо я забуду тебе, Єрусалиме, нехай відмовить мені правиця моя.",
        "6": "Нехай прилипне мій язик до піднебіння, якщо не згадаю про тебе, Єрусалиме, – якщо не вважатиму тебе джерелом моєї радості.",
        "7": "Пригадай, Господи, нащадкам Едома той день Єрусалима, коли вони вигукували: Руйнуйте його, руйнуйте аж до самих підвалин!",
        "8": "Дочко вавилонська, руйнівнице! Блаженний той, хто відплатить тобі тим самим, що ти заподіяла нам!",
        "9": "Благословенний той, хто і твоїх немовлят схопить та розіб’є об скелю!"
    },
    "138": {
        "1": "Псалом Давида. Прославлятиму Тебе, Господи, від усього свого серця, співатиму Тобі перед богами.",
        "2": "Схилюсь перед Твоїм святим Храмом і прославлю Твоє Ім’я за Твою любов і Твою справедливість, бо Ти понад усе звеличив Своє Ім’я та Своє слово.",
        "3": "Того дня, коли я заволав до Тебе, Ти відповів мені, наділивши душу мою силою.",
        "4": "Нехай прославлять Тебе, Господи, всі царі землі, коли вони почують слова з Твоїх уст!",
        "5": "Вони оспівуватимуть шляхи Господні, бо слава Господня велика!",
        "6": "Адже високо Господь: Він на покірного споглядає і гордого впізнає здалека.",
        "7": "Якщо б я опинився в небезпеці, Ти збережеш моє життя. Проти лютості моїх ворогів Ти простягнеш Свою руку, і Твоя правиця врятує мене.",
        "8": "Господь учинить це заради мене! Господи, милосердя Твоє вічне, не залишай діла Своїх рук!"
    },
    "139": {
        "1": "Диригентові. Псалом Давида. Господи, Ти мене випробував і знаєш.",
        "2": "Ти відаєш, коли я сідаю і коли встаю, – Ти заздалегідь знаєш думки мої.",
        "3": "Ти визначаєш мою дорогу і мій відпочинок, – Тобі відомі всі мої стежки.",
        "4": "Бо, ще нема слова на моєму язику, а Ти, Господи, вже все знаєш.",
        "5": "Ти оточуєш мене спереду і ззаду, кладеш на мене Свою руку.",
        "6": "Дивовижне для мене Твоє відання! Воно вище мого розуміння, і я не спроможний осягнути його!",
        "7": "Куди піду від Твого Духа і куди втечу від Твого обличчя?",
        "8": "Якщо б я піднявся на небо, – Ти там. Зійшов би я в шеол, – і там Ти.",
        "9": "Якби я полетів на крилах зірниці й поселився на краю моря, –",
        "10": "то й там Твоя рука попровадила б мене, – Твоя правиця підтримала б мене.",
        "11": "А коли б я сказав: Ось темрява вкриє мене, і замість світла хай ніч огорне мене.",
        "12": "Але й темрява не темна для Тебе, і ніч така ж світла, як день, – темрява стала би світлом.",
        "13": "Ти створив мої нутрощі, сформував мене в лоні моєї матері.",
        "14": "Я славлю Тебе за те, що Ти так дивовижно і пречудово створив мене! Дивовижні всі Твої вчинки, і моя душа це дуже добре усвідомлює.",
        "15": "Не була прихована від Тебе жодна моя кісточка, хоч я створювався у тайні, коли в земних глибинах уміло формувалося моє єство.",
        "16": "Мій зародок бачили очі Твої, і в книзі Твоїй були записані всі майбутні дні, коли ще жодного з них не було.",
        "17": "Якими ж дорогоцінними стали для мене, Боже, Твої задуми, і як їх невимовно багато!",
        "18": "Якби я захотів їх порахувати, то їх було б більше, ніж піску! Я прокидаюся і, як раніше, все ще з Тобою.",
        "19": "О, якби Ти, Боже, знищив нечестивого і відвернув від мене кровожерливих людей!",
        "20": "Адже вони зрадливо говорять про Тебе, – вороги Твої зловживають Твоїм Іменем.",
        "21": "Хіба я, Господи, не повинен ненавидіти тих, котрі Тебе ненавидять, і гидувати тими, котрі повстають проти Тебе?",
        "22": "Ненавиджу їх усією душею, – вони стали моїми ворогами!",
        "23": "Досліди мене, Боже, і пізнай моє серце. Випробуй мене і пізнай мої думки! –",
        "24": "подивись, чи не йду я згубною дорогою, і скеруй мене на шлях вічності."
    },
    "140": {
        "1": "Диригентові. Псалом Давида.",
        "2": "Визволи мене, Господи, від злих людей, збережи мене від насильників,",
        "3": "котрі замишляють у серці зло, щодня затівають протистояння.",
        "4": "Вони гостріші на язик, ніж гадюки, – зміїна отрута в їхніх устах. Музична пауза.",
        "5": "Захисти мене, Господи, від рук нечестивих, – збережи мене від жорстоких людей, які задумали збити мене з ніг.",
        "6": "Пихаті поставили для мене тенета й мотузки, – натягнули біля стежки сітку, – приготували на мене сильце. Музична пауза.",
        "7": "Але я сказав Господеві: Ти мій Бог! Почуй, Господи, голос мого благання!",
        "8": "Господи Владико, Ти Опора мого спасіння, Ти захистив мою голову в день битви.",
        "9": "І тепер, Господи, не допусти, щоб здійснилося бажання нечестивого. Не дай, щоб збулися їхні задуми, аби вони не вихвалялись. Музична пауза.",
        "10": "Усіх, що мене оточили, нехай вкриє зло їхніх уст.",
        "11": "Нехай впаде на них жаріюче вугілля, – нехай їх скинуть у прірву, щоб вони ніколи не піднялись!",
        "12": "Злоязика людина не втримається на землі; людину насильницьку каратиме власне зло поки не знищить.",
        "13": "Я знаю, що Господь стане на захист бідного і відомстить за убогого.",
        "14": "Тому праведні прославлятимуть Твоє Ім’я, і справедливі житимуть у Твоїй присутності."
    },
    "141": {
        "1": "Псалом Давида. Господи, я волаю до Тебе, поспіши до мене! Почуй голос мій, коли кличу до Тебе.",
        "2": "Нехай підійметься до Тебе молитва моя, як пахощі кадила, а мої піднесені руки, як вечірня жертва.",
        "3": "Господи, постав охорону біля моїх уст, охороняй двері моїх губ.",
        "4": "Не допусти, щоб моє серце було схильне до якогось зла, аби я не брав участі в поганих справах людей, які чинять злочин, й не споживав їхніх ласощів.",
        "5": "Коли мене картає праведник у своїй доброті, то його докір для мене – те саме, що добірна олія для моєї голови, тому молитва моя проти злочинності нечестивих.",
        "6": "Коли зі скелі будуть скинуті їхні судді, тоді зрозуміють, що мої слова були вірні.",
        "7": "Як орють і розпушують землю, так будуть розкидані їхні кості при вході до шеолу.",
        "8": "Але до Тебе, Господи Владико, звернені очі мої! У Тобі я знайшов притулок, не залишай мене без захисту.",
        "9": "Стережи мене від пастки, яку на мене розставили, та від сильця злочинців!",
        "10": "Нехай всі нечестиві попадуться у власні пастки, тоді як я їх уникну."
    },
    "142": {
        "1": "Повчання Давида, коли він перебував у печері. Молитва.",
        "2": "Щосили я волаю до Господа, на повен голос я кричу в молитві до Господа.",
        "3": "Виливаю перед Ним своє благання, відкриваю Йому свою журбу, особливо",
        "4": "коли знемагає у мені мій дух. Але Тобі відома моя стежка, – на дорозі, якою я ходжу, розставили на мене пастку.",
        "5": "Дивлюся праворуч і бачу: нема нікого, хто на мене звернув би увагу, – нікуди мені діватись, і нема того, хто потурбувався би про мене.",
        "6": "Тоді я заволав до Тебе, Господи, і сказав: Ти – мій Притулок, моя Доля серед живих людей.",
        "7": "Прислухайся до мого благання, бо я дуже пригнічений! Визволи мене від моїх переслідувачів, бо вони сильніші за мене.",
        "8": "Виведи мою душу з в’язниці, аби я прославив Твоє Ім’я. Навколо мене зберуться праведні, коли Ти виявиш до мене благовоління."
    },
    "143": {
        "1": "Псалом Давида. Господи, почуй мою молитву, прислухайся до мого благання й у Своїй вірності та праведності дай мені відповідь!",
        "2": "І не позивайся в суд на Свого слугу, оскільки ніхто з живих людей перед Тобою не виправдається.",
        "3": "Адже ворог переслідує мене, готовий втоптати моє життя в землю, штовхає мене в темряву, як давно померлого.",
        "4": "Слабне в мені дух мій, тривожиться в мені серце моє.",
        "5": "Я згадую дні прадавні, роздумую про всі Твої діяння, – розмірковую над ділами Твоїх рук.",
        "6": "Я простягаю до Тебе свої руки, бо моя душа прагне Тебе, як пересохла земля. Музична пауза.",
        "7": "Не затримуйся з відповіддю щодо мене, Господи, бо мій дух занепадає. Не відвертайся від мене, щоб я не уподібнився до тих, що сходять у могилу.",
        "8": "Дозволь мені на світанку відчути Твою милість, бо на Тебе я покладаюсь. Покажи мені дорогу, якою маю йти, бо до Тебе я підношу свою душу!",
        "9": "Рятуй мене від моїх ворогів, Господи, бо лиш у Тебе я знайду захист.",
        "10": "Навчи мене чинити волю Твою, бо Ти – мій Бог. Нехай Твій добрий Дух провадить мене по рівній дорозі!",
        "11": "Господи, заради Твого Імені оживи мене, – у Своїй праведності виведи мене з недолі,",
        "12": "та в Своїй милості до мене знищ моїх ворогів, – вигуби всіх моїх гнобителів, адже я – Твій слуга!"
    },
    "144": {
        "1": "Псалом Давида. Благословенний Господь, моя Скеля, Котрий навчає мої руки до битви, – мої пальці – тримати зброю.",
        "2": "Він – милосердний до мене, – моя Твердиня, моя Фортеця, мій Визволитель, мій Щит, – на Нього я покладаюсь. Він підпорядковує мені мій народ.",
        "3": "Господи, що таке людина, про яку Ти піклуєшся, і людські нащадки, що Ти звертаєш на них увагу?",
        "4": "Адже людина схожа до пари, – її вік, як тінь, що зникає.",
        "5": "Господи, нахили Твої небеса і зійди, доторкнися до гір і вони почнуть диміти.",
        "6": "Пошли блискавицю і розпороши їх ( ворогів ), пусти Свої стріли і приведи їх у збентеження.",
        "7": "Простягни Свою руку з висоти й визволи мене, врятуй мене від великих вод, – від рук чужинців,",
        "8": "уста яких говорять неправду, а їхня рука – це правиця обману.",
        "9": "Боже, я заспіваю Тобі нову пісню, на десятиструнному псалтирі заграю Тобі;",
        "10": "Ти даєш царям перемогу і спасаєш Свого слугу Давида від згубного меча.",
        "11": "Визволь мене, – врятуй мене з рук чужинців, уста яких говорять неправду, а їхня рука – це правиця обману.",
        "12": "Нехай наші сини будуть, як нові саджанці, належно вирощені в своїй юності, а наші дочки – гарні, наче майстерно вирізьблені храмові колони.",
        "13": "Наші комори хай будуть повні запасами усякого добра! Нехай наші вівці плодяться тисячами, – нехай вони плодяться десятками тисяч на наших полях!",
        "14": "Нехай наша худоба буде плодовита й без викиднів та втрат, а на вулицях наших нехай не буде ні лементу, ні плачу.",
        "15": "Щасливий народ, у якого така доля. Щасливі люди, у яких Господь є їхнім Богом."
    },
    "145": {
        "1": "Псалом хвали, Давида. Я буду величати Тебе, мій Боже і Царю! Буду прославляти Твоє Ім’я повіки.",
        "2": "Щодня благословлятиму Тебе і співатиму Твоєму Імені повіки вічні.",
        "3": "Великий Господь і достойний найвищої хвали! Його велич незбагненна.",
        "4": "З покоління в покоління будуть прославляти Твої діяння і звіщати про Твою могутність, й",
        "5": "Будуть говорити про велику славу Твоєї величі та про Твої дивовижні діла!",
        "6": "Розповідатимуть про могутність Твоїх чудових звершень, як і я звіщаю про Твою велич.",
        "7": "Ділитимуться з іншими спогадами про Твою велику доброту й оспівуватимуть Твою праведність.",
        "8": "Милосердний і співчутливий Господь, довготерпеливий і сповнений любові.",
        "9": "Господь добрий до всіх, – Його милосердя помітне на всіх Його вчинках.",
        "10": "Тебе, Господи, прославляють усі Твої діяння, Тебе благословляють усі вірні Твої.",
        "11": "Вони оповідатимуть про славу Твого Царства й звіщатимуть про Твою могутність,",
        "12": "аби дізнались усі люди про Твою силу, славу і велич Твого Царства.",
        "13": "Твоє Царство – Царство вічне, – Твоє владарювання – на всі роди й покоління.",
        "14": "Господь підтримує всіх падаючих, і підносить усіх пригноблених.",
        "15": "Очі всіх спрямовані до Тебе, і Ти своєчасно даєш їм поживу.",
        "16": "Розтуляєш Свою руку і насичуєш за потребою все живе.",
        "17": "Справедливий Господь на всіх Своїх шляхах і милосердний у всіх Своїх учинках.",
        "18": "Господь близький до всіх, котрі волають до Нього, – до тих, котрі від щирого серця благають Його.",
        "19": "Він виконує бажання всіх, котрі Його шанують, вислуховує їхні благання і спасає їх.",
        "20": "Господь охороняє тих, котрі Його люблять, а всіх нечестивих знищить.",
        "21": "Мої уста виголошуватимуть Господню хвалу. Нехай усяке тіло благословляє Його святе Ім’я повік-віків."
    },
    "146": {
        "1": "Алілуя! Хвали, душе моя, Господа!",
        "2": "Прославлятиму Господа, поки живу, співатиму моєму Богові усе своє життя!",
        "3": "Не покладайтесь на князів – на жодного з людей, який не може спасти.",
        "4": "Виходить його дух, і він повертається в свою землю. Того ж дня щезають усі його задуми.",
        "5": "Блаженний той, кому допомагає Бог Якова, і хто покладається на свого Господа Бога,",
        "6": "Який створив небо й землю, моря і все, що в них, і Який повіки зберігає вірність,",
        "7": "чинить правосуддя над скривдженими, дає поживу голодним. Господь звільняє ув’язнених,",
        "8": "Господь відкриває очі сліпим, Господь підносить пригноблених, Господь любить праведних.",
        "9": "Господь захищає приходців, підтримує сироту і вдову, проте шляхи нечестивих Він руйнує.",
        "10": "Господь царюватиме вічно, – твій Бог, Сіоне, протягом усіх поколінь. Алілуя!"
    },
    "147": {
        "1": "Хваліте Господа! Адже добре співати нашому Богові, – це також приємно. Хвала личить Йому.",
        "2": "Господь відбудовує Єрусалим, збирає розпорошених Ізраїлю.",
        "3": "Він лікує розбитих серцем, – перев’язує їхні рани.",
        "4": "Він визначає кількість зірок і кожній з них дає ім’я.",
        "5": "Великий наш Господь, і потужна сила Його, – мудрість Його безмежна.",
        "6": "Господь підносить принижених, а нечестивих впокорює аж до землі.",
        "7": "Співайте Господу з вдячністю, грайте нашому Богові на гуслах!",
        "8": "Він вкриває небо хмарами, посилає на землю дощ, одягаючи гори травою, –",
        "9": "дає худобі їжу, годує воронят, які просять у Нього.",
        "10": "Він не любується силою коня, – не ногами людини захоплюється;",
        "11": "Господь любить тих, котрі бояться Його, котрі покладаються на Його милосердя.",
        "12": "Єрусалиме, прославляй Господа! Сіоне, величай свого Бога!",
        "13": "Адже Він укріпляє засуви твоїх брам, благословляє твоїх дітей посеред тебе.",
        "14": "Зберігає мир у твоїх кордонах і годує тебе відбірною пшеницею.",
        "15": "Посилає на землю Своє повеління і Його слово миттєво розноситься всюди!",
        "16": "Він посилає сніг, наче вовну, – розсипає іній, як попіл;",
        "17": "розкидає Свій град, наче крихти хліба, і хто встоїть перед Його морозом?",
        "18": "Пошле Своє слово, і все тане, – повіє Своїм вітром, і потечуть води.",
        "19": "Сповістив Він Своє слово Якову, – Свої закони й Свої постанови – Ізраїлеві.",
        "20": "Він не вчинив цього жодному народові, – Своїх рішень Він не оголосив нікому. Алілуя!"
    },
    "148": {
        "1": "Алілуя! Хваліте Господа з небес, хваліте Його на висотах!",
        "2": "Прославляйте Його, всі Його ангели. Хваліте Його, усі Його небесні воїнства!",
        "3": "Величайте Його, сонце й місяцю, – хваліте Його, всі сяючі зірки!",
        "4": "Прославляйте Його, Небеса небес і води, що над небесами!",
        "5": "Хай славлять Господнє Ім’я, бо Він наказав, – і вони були створені!",
        "6": "Він поставив їх на віки вічні, встановив закон ( порядок ), що не змінюється.",
        "7": "Хваліте Господа з землі, тварини-велетні й усі глибини,",
        "8": "вогонь, град, сніг, туман, вітряні бурі, що виконуєте Його веління;",
        "9": "гори й усі пагорби, плодові дерева й усі кедри;",
        "10": "звірі і всяка скотина, плазуни й крилаті птахи;",
        "11": "царі землі й усі народи, вельможі й усі судді землі;",
        "12": "юнаки й дівчата, люди похилого віку разом з молодими!",
        "13": "Хай прославляють Господнє Ім’я, бо лише Його Ім’я піднесене. Величність Його понад землю і небеса.",
        "14": "Він підняв силу Свого народу. Слава усім Його вірним нащадкам Ізраїля, – народові, який близький Йому! Алілуя!"
    },
    "149": {
        "1": "Алілуя! Заспівайте Господеві нову пісню на славу Йому в зібранні вірних!",
        "2": "Хай радіє Ізраїль своїм Творцем, нехай пишаються діти Сіону своїм Царем!",
        "3": "Нехай прославляють Його Ім’я в хороводах, – хай грають Йому на тимпані й псалтирі!",
        "4": "Адже Господь любить Свій народ, увінчує покірних спасінням.",
        "5": "Праведні торжествуватимуть у славі й радітимуть навіть на своїх постелях.",
        "6": "Нехай прославлення Бога буде на їхніх устах і двосічний меч в їхніх руках,",
        "7": "аби відплатити племенам й покарати народи;",
        "8": "щоб пов’язати путами їхніх царів, а їхніх вельмож закувати в кайдани,",
        "9": "виконуючи над ними записаний суд. Це діло честі всіх Його вірних слуг! Алілуя!"
    },
    "150": {
        "1": "Алілуя! Хваліте Бога в Святині Його, прославляйте Його на неосяжному Його небозводі!",
        "2": "Хваліте Його за великі Його діяння, хваліте Його в безмежній Його величі!",
        "3": "Хваліте Його звуком трубним, славте Його на псалтирі й гуслах!",
        "4": "Хваліте Його з тимпаном у хороводах, хваліте Його на струнах і сопілці!",
        "5": "Прославляйте Його на дзвінких цимбалах, хваліте Його на гучних цимбалах!",
        "6": "Все, що дихає, нехай славить Господа! Алілуя!"
    }
}