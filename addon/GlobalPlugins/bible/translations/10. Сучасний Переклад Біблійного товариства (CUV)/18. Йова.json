{
    "1": {
        "1": "Колись у країні Уц жив чоловік на ім’я Йов; той чоловік був бездоганним, справедливим, богобоязливим і уникав усякого зла.",
        "2": "У нього було сім синів і три дочки.",
        "3": "У його маєтку налічувалось: сім тисяч овець, три тисячі верблюдів, п’ятсот пар волів, п’ятсот ослиць і дуже багато слуг. Він вважався найзаможнішою людиною з усіх мешканців Сходу.",
        "4": "Його сини, зазвичай, зустрічались і влаштовували бенкети, – кожен у своєму домі й у визначений для нього день. Вони також посилали й запрошували трьох своїх сестер, аби й вони з ними пригощались.",
        "5": "Так було заведено, що коли закінчувалось коло урочистих бенкетів, Йов збирав усіх дітей і освячував їх, – піднявшись рано-вранці, він приносив жертви всепалення за кожного з них. Йов вважав так: Може мої сини згрішили й ненароком зганьбили у своєму серці Бога. Йов так робив завжди…",
        "6": "Одного дня, коли прибули Божі сини, щоб з’явитись перед Господом, то з ними прийшов і сатана.",
        "7": "Господь запитав сатану: Звідки ти прийшов? Відповідаючи, сатана сказав Господу: Я подорожував по землі й обійшов її.",
        "8": "Тоді Господь запитав сатану: Чи ти звернув увагу на Мого слугу Йова? Адже немає на землі рівного йому чоловіка, – він бездоганний, справедливий, богобійний і уникає всякого зла!",
        "9": "У відповідь Господу сатана сказав: Хіба даремно Йов такий богобійний?",
        "10": "Хіба не Ти обгородив його звідусіль, – його дім, і все, чим він володіє? Ти поблагословив працю його рук, а його отари худоби заполонили землю.",
        "11": "Але простягни лишень Твою руку та доторкнися до того, що він має, – чи не почне він лихословити Тебе у вічі?!",
        "12": "Тоді Господь сказав сатані: Гаразд! Ось усе, що він має, у твоїх руках, тільки його самого не доторкайся! Після цього сатана пішов геть від Господа.",
        "13": "Через якийсь час, коли сини Йова разом з його дочками бенкетували в домі свого найстаршого брата,",
        "14": "прибув до Йова вісник і сказав: Волами орали, а ослиці неподалік паслися.",
        "15": "У той час напали шевейці, захопили скотину, а твоїх слуг вони повбивали мечами! Врятувався лише я один, щоб повідомити тебе, що сталось.",
        "16": "Ще цей не закінчив, як прийшов інший і сказав: Страшенний вогонь упав з неба й спалив овець; поглинув і пастухів. Врятувався я один, щоб розповісти тобі!",
        "17": "Ще цей говорив, як прийшов інший і сказав Йову: Халдеї напали трьома загонами, захопили верблюдів і погнали їх, а слуг повбивали мечем! Врятувався я один, щоб про це сповістити тобі!",
        "18": "Не встиг цей закінчити, як прийшов ще один вісник і сказав: Твої сини і твої дочки їли й пили вино в домі старшого з братів,",
        "19": "як зненацька з пустелі налетів сильний вітер й наліг на всі чотири стіни дому; дім завалився на молодих людей, і вони загинули! Я один врятувався, щоб повідомити тобі!",
        "20": "Вислухавши, Йов устав, роздер на собі одежу, й обстриг волосся на своїй голові, впав долілиць на землю і поклонився,",
        "21": "після чого сказав: Нагим я вийшов з материнського лона і нагим туди повернусь. Господь дав, Господь і забрав, – нехай Господнє Ім’я буде благословенним!",
        "22": "При всьому цьому Йов не згрішив, і не сказав нічого нерозважливого проти Бога."
    },
    "2": {
        "1": "Іншим разом сини Божі знову прибули, щоб з’явитись перед Господом. Разом з ними прийшов і сатана, аби також постати перед Господом.",
        "2": "Господь запитав сатану: Звідкіля ти прийшов? Відповідаючи, сатана сказав Господу: Я подорожував по землі й обійшов її.",
        "3": "Тоді Господь запитав сатану: Чи ти звернув увагу на Мого раба Йова тепер? Адже й далі немає на землі такого, як він, чоловіка, – мужа незлобивого, справедливого, праведного, богобійного, який уникає всякого зла! Він незламний у своїй непорочності, хоч ти переконував Мене, щоб його безневинно погубити.",
        "4": "Сатана у відповідь заперечив Господу: Шкіра за шкіру, але за своє життя людина віддасть усе, що має.",
        "5": "Отже, простягни лише Свою руку й доторкнися до його костей і його тіла, тоді побачиш, чи не почне він лихословити Тебе у вічі?!",
        "6": "Тоді Господь сказав сатані: Ось він увесь у твоїх руках, лишень збережи його життя!",
        "7": "Вийшов сатана від Господа і вразив Йова болючими гнійними наривами, – від стіп й до його голови.",
        "8": "Йов узяв собі черепок, щоб ним шкребти себе, й сів на попелищі.",
        "9": "Тоді його дружина промовила до нього: Ти все ще тримаєшся своєї бездоганності? Краще вже прокляни Бога й помри!",
        "10": "Але Йов їй відповів: Ти говориш, як би говорила одна з божевільних жінок. Хіба лише добро маємо приймати від Бога, а злого не повинні приймати? При всьому тому Йов не згрішив своїми устами.",
        "11": "Почувши про нещастя, яке спіткало Йова, троє його друзів: Еліфаз із Темана, Білдад із Шуаху й Цофар із Наами, – кожен зі своєї місцевості, – домовились піти разом, аби висловити йому співчуття й потішити його.",
        "12": "Коли вони здалеку побачили його, то не впізнали. Вони почали голосно плакати, – кожен роздер на собі одежу й підкидав над головою порохом аж до неба.",
        "13": "Не промовивши до нього жодного слова, вони сім днів і сім ночей просто сиділи поряд з ним на землі, оскільки бачили, яким непомірно великим був його біль."
    },
    "3": {
        "1": "Першим почав говорити Йов, проклинаючи той день, коли він народився.",
        "2": "Ось слова Йова:",
        "3": "Нехай би не було того дня, коли я народився, як і тієї ночі, коли сказали: Зачалась людина!",
        "4": "Нехай би той день став темрявою, і щоб Бог з висоти про нього не згадував, і нехай би над ним ніколи не засяяло світло.",
        "5": "Нехай би його оповила темрява і смерті тінь, нехай би над ним нависла темна хмара, і нехай би світло дня перетворилось на темряву.",
        "6": "Нехай би та ніч була огорнута мороком й нехай би не числилась серед днів року, і нехай не ввійшла б у число місяців!",
        "7": "Нехай би та ніч була безплідною, щоб не почулись у ній вигуки радості!",
        "8": "Нехай би проклинали її ті, котрі проклинають день, і готові розбудити левіятана.",
        "9": "Нехай би тієї ночі померкли в темряві зорі і щоби вона не сподівалась на світанок, і нехай би не побачила мерехтіння світанку",
        "10": "за те, що не замкнула виходу з лона моєї матері, і не приховала горя від моїх очей.",
        "11": "Чому я не помер у лоні, або не загинув відразу, як вийшов з лона?",
        "12": "Навіщо прийняли мене коліна? Навіщо мене пригорнули до грудей, щоб я ссав молоко?",
        "13": "Тепер я лежав би й спочивав, спав би і мав би спокій",
        "14": "нарівні з царями та мудрецями землі, які споруджують собі гробниці, що з часом також перетворяться в руїни;",
        "15": "або з можновладцями, котрі накопичували золото, або наповнювали свої палаци сріблом…",
        "16": "Чому я не був похований, як недоношений викидень, – як немовля, яке ніколи не бачило світла?",
        "17": "Там нечестивці, що перестали творити злочини; там спочивають знеможені силами.",
        "18": "Там же мають спокій ув’язнені, й не чують голосу наглядача.",
        "19": "Малий і великий там рівні, а раби звільнені від своїх панів.",
        "20": "Для чого дано світло нещасним, і життя тим, котрим гірко на душі, –",
        "21": "тим, котрі чекають смерті, а вона не приходить, хоча її шукають більше, ніж захованих скарбів?",
        "22": "Вони були би дуже раді та веселились, якби побачили власну могилу.",
        "23": "Для чого життя людині, для якої Бог закрив дорогу і навколо якої одні лише глухі кути?",
        "24": "Адже мій стогін став моєю їжею для мене, і, наче вода, розливаються мої скарги.",
        "25": "Адже те, чого я найбільше боявся, навідало мене, і те, що викликало в мене тремтіння, нагрянуло на мене.",
        "26": "Я ще не заспокоївся й не відійшов від одного, як прийшло нове нещастя."
    },
    "4": {
        "1": "Після цього заговорив Еліфаз із Темана.",
        "2": "Якщо я спробую заговорити з тобою, чи не буде для тебе втомливо? А втім, хто може стримати від слова?",
        "3": "Адже ти сам повчав багатьох, підтримуючи знеможені руки;",
        "4": "твої слова підбадьорювали тих, котрі спотикались, – ти зміцнював тремтячі коліна.",
        "5": "Тепер же, коли прийшло горе на тебе, ти занеміг; зачепило тебе, – й ти занепав духом.",
        "6": "Невже твоя богобійність перестала бути для тебе опорою, а твої праведні дороги стали безнадійними?",
        "7": "Отже, пригадай, хто коли, бувши невинним, загинув, або, коли праведні були знищені?",
        "8": "Адже я сам спостерігав: хто, обробляючи поле беззаконня, сіяв горе, той сам його і пожинав, –",
        "9": "такі гинуть від Божого дихання, – й від подиху Його гніву зникають.",
        "10": "Замовкає ревіння лева і голос левеняти, бувають потрощені зуби молодих левів!",
        "11": "Лев гине через брак здобичі, й щенята левиці розпорошуються.",
        "12": "Але до мене доходить потаємне слово і моє вухо ловить навіть шепіт;",
        "13": "серед роздумів щодо нічних видінь, коли глибокий сон огортає людей,",
        "14": "мене іноді охоплює жах, і тремтіння пробирає мене до самих кісток.",
        "15": "Легке дихання торкнулось мого обличчя, і моє волосся стало дибом, –",
        "16": "хтось стояв біля мене, але я не міг його розпізнати з вигляду; перед моїми очима була якась постать, і я почув тихий голос:",
        "17": "Хіба смертна людина може бути праведніша за Бога, або чоловік чистіший за свого Творця?",
        "18": "Адже Він і Своїм слугам не довіряє, і в своїх ангелів знаходить недоліки, –",
        "19": "тим більше в мешканцях хатинок із глини, підвалини яких стоять на земному поросі. Вони будуть розчавлені, як міль…",
        "20": "Їх топчуть зранку й до вечора, – як непотрібні, вони гинуть навіки.",
        "21": "Щойно кілок від їхнього намету виривають, вони й не відають, як помирають."
    },
    "5": {
        "1": "Волай, Йове, але чи є той, хто би тобі відповів? До кого зі святих ти звернешся?",
        "2": "Адже власний гнів вбиває нерозумного, а простодушного призводить до смерті заздрість.",
        "3": "Я сам бачив, як нерозумний пускає коріння, але раптом на його житло падає прокляття.",
        "4": "Його діти позбавлені порятунку, – їх топчуть на суді біля брами, і вони не мають захисника.",
        "5": "Голодні будуть їсти його врожай, визбируючи його навіть з-посеред тернини, – спрагнені проковтнуть його маєток.",
        "6": "Адже не із землі виходить лихо, і нещастя не виростає з пороху.",
        "7": "Але людина народжується для страждання, як іскра, щоб летіти вгору.",
        "8": "Однак я звернувся б до Бога, і виклав свою справу перед Богом,",
        "9": "Котрий чинить велике й незбагненне, – дивовижне, що не піддається усвідомленню.",
        "10": "Він Той, Хто дощ посилає на землю, – Котрий водою зрошує поля.",
        "11": "Хто принижених угору підіймає, а засмучених підносить на вершини щастя.",
        "12": "Бог руйнує наміри підступних, так що їхні руки не звершують власних задумів.",
        "13": "Він ловить мудреців на їхньому ж лукавстві, а плани хитрих Він перетворює в ніщо.",
        "14": "Серед світлого дня їх спіткає темрява; вони опівдні ходитимуть навпомацки, немов уночі.",
        "15": "Він бідного рятує від меча їхніх уст, – убогого – від рук сильного.",
        "16": "Отже, і в нещасного є надія, а беззаконня закриває свої уста.",
        "17": "Щаслива людина, якій докоряє Бог, тому картання Вседержителя не цурайся!",
        "18": "Адже якщо Він завдасть рану, то Він і перев’яже її, і якщо Він вдарить, то Його руки й лікуватимуть.",
        "19": "Він тебе визволить із шести нещасть, і сьоме не торкнеться тебе.",
        "20": "У час голоду врятує тебе від смерті, а на війні захистить від леза меча.",
        "21": "Ти сховаєшся від жала лихого язика, й не злякаєшся, коли прийде нещастя.",
        "22": "Над спустошенням і голоднечею ти будеш посміюватись, і дикі звірі тебе не злякають.",
        "23": "Ти будеш в союзі з камінням на полі, й дикі звірі житимуть з тобою в мирі.",
        "24": "Ти будеш знати, що мир у твоєму наметі, тому, оглядаючи свої володіння, ти не виявиш жодного браку.",
        "25": "Ти побачиш, як намножується твоє потомство, і твої діти- пагінці будуть, наче зелень на землі.",
        "26": "У зрілому віці ти зійдеш у могилу, наче вчасно пожатий сніп.",
        "27": "Оце все ми дослідили, й так воно є. Вислухавши це, постарайся зрозуміти."
    },
    "6": {
        "1": "Відповідаючи Йов сказав:",
        "2": "О, якби, справді можна було зважити мої страждання, а всі мої нещастя разом покласти на вагу,",
        "3": "то вони були би важчі за морський пісок, – тому й нерозважливими здаються мої слова.",
        "4": "Адже в мене встромлені стріли Вседержителя, і їхню отруту мусить пити моя душа. Божі жахи спрямовані проти мене.",
        "5": "Хіба реве дикий осел, маючи траву? Хіба реве віл, коли ясла повні паші?",
        "6": "Хіба їдять несмачну їжу без солі? І чи є якийсь смак у соку портулака?",
        "7": "До чого я відмовлявся навіть доторкнутись, те тепер стало для мене гіркою їжею.",
        "8": "О, якби сповнилось моє бажання, і якби Бог здійснив моє прагнення!",
        "9": "Якби ж то Бог зволив мене розчавити, – простягнув Свою руку і вбив мене!",
        "10": "Це було б для мене якоюсь потіхою, й відрадою в моїх нещадних муках, позаяк я не зрікся слів Святого.",
        "11": "Але де взяти сили, щоб витерпіти? І який мій кінець, заради чого варто жити?",
        "12": "Хіба я з каменю, щоб мати силу все витерпіти? Хіба моє тіло мідне?",
        "13": "Невже немає для мене допомоги, і я позбавлений усякого порятунку?",
        "14": "Нещасний може очікувати на якесь милосердя від свого друга, навіть якщо цей друг втратив страх перед Вседержителем.",
        "15": "Мої ж брати виявились зрадливі, наче весняні потоки, немов струмки, що в полі протікають.",
        "16": "Вони темніші від криги, під якою ховається сніг;",
        "17": "але з часом ці струмки міліють, і в літню спеку щезають, – зникають, як би їх і не було.",
        "18": "Їхні звивисті дороги пролягають аж до пустелі й там пропадають.",
        "19": "Їх шукають теманські каравани, на них покладають надію мандрівники з Шеви, –",
        "20": "проте їхні сподівання виявляються оманливими, щойно вони туди приходять.",
        "21": "Такими й ви стали для мене, – побачили мій жахливий вигляд і злякалися.",
        "22": "Хіба я будь-коли просив: Дайте мені, – з ваших достатків заплатіть за мене,",
        "23": "або врятуйте мене з рук ворога, чи викупіть мене з рук гнобителів?‥",
        "24": "Підскажіть мені, і я замовкну, скажіть, у чому моя помилка!",
        "25": "Справді, болючими бувають справедливі слова, але чого варті оті ваші докори?",
        "26": "Для чого вигадуєте ви слова для докорів, а слова відчаю страждальця пускаються за вітром?",
        "27": "Адже ви навіть щодо сироти кидали би жереб і продали би власного друга.",
        "28": "Тож нині, благаю, згляньтесь наді мною, адже в такому стані я не скажу вам у вічі неправди.",
        "29": "Тож відступіться й не будьте несправедливі, прислухайтесь до моєї правоти.",
        "30": "Хіба є якесь лукавство в мене на язику? Хіба я вже втратив смак й не розпізнаю нещастя?"
    },
    "7": {
        "1": "Хіба доля людини на землі не підневільна, як військова служба, а його дні, – не є наче дні наймита?",
        "2": "Як невільник, вона прагне вечірньої тіні і, як наймит, чекає своєї заплати.",
        "3": "Така й моя доля: місяці марноти й визначені мені ночі болю…",
        "4": "Коли я лягаю, то питаю: Коли я вже встану? А та ніч тягнеться, і я просто лежу сповнений тривогою, аж до ранку.",
        "5": "Моє тіло вкрилось червою та струпами, мов земляною корою; моя шкіра тріскається та гноїться.",
        "6": "Мої дні минають швидше за ткацького човника й безнадійно щезають.",
        "7": "Тож згадай, що моє життя – лише подув вітру, і мої очі вже ніколи не побачать добробуту.",
        "8": "Незабаром мене не побачить навіть око Того, Хто постійно мене бачить. Твої очі, Господи, шукатимуть мене, але мене вже не буде.",
        "9": "Наче хмара, що розвіюється й зникає, так стається із тим, хто сходить до шеолу, – він звідти вже більше не виходить.",
        "10": "Він ніколи не повернеться до власного дому, і місце, де він жив, його не впізнає.",
        "11": "Тому я не можу більше стримувати моїх уст, а говоритиму в жалю мого духа, і скаржитимусь у гіркоті своєї душі.",
        "12": "Хіба я є морем, чи якоюсь морською потворою, що Ти ставиш проти мене вартових?",
        "13": "Іноді я кажу: Мене потішить моя постіль, нехай моє ліжко забере мої роздуми.",
        "14": "Але Ти мене лякаєш снами і викликаєш у мене тривогу привидами…",
        "15": "Тоді я волів би, щоб мене задушили, – краще вже смерть, ніж біль у кістках.",
        "16": "Мені обридло життя, – не буду ж я жити вічно. Залиши мене, адже мої дні – марнота.",
        "17": "Бо що таке людина, що Ти її так звеличив, і приділяєш їй стільки уваги?",
        "18": "Ти відвідуєш її щоранку, і щохвилини випробовуєш її?",
        "19": "Коли, нарешті, Ти відвернешся від мене, і відпустиш мене, аби я міг хоч проковтнути свою слину?",
        "20": "Навіть якщо я згрішив, то що я тим заподіяв Тобі, Стороже над людьми? Для чого Ти мене перетворив у Свою мішень, що я став для себе тягарем?",
        "21": "І чому Ти не прощаєш мого гріха й не зітреш моєї провини? Адже коли я незабаром ляжу в землю, Ти почнеш мене шукати, – та мене вже не буде…"
    },
    "8": {
        "1": "У відповідь Білдад із Шуаху, промовив:",
        "2": "Як довго ти так говоритимеш? Адже слова твоїх уст – це бурхливий вітер.",
        "3": "Хіба Бог може викривляти правосуддя? Хіба Всемогутній перекручує справедливість?",
        "4": "Якщо твої діти згрішили проти Нього, Він їх і віддав під наслідки їхніх злочинів.",
        "5": "Але коли ти особисто звернешся до Бога, будеш благати Вседержителя;",
        "6": "якщо ти справді чистий і праведний, – то Він, напевно, подбає про тебе, і відновить твою оселю в мирі та справедливості.",
        "7": "І хоч цей початок буде незначним, однак твоє майбутнє буде великим.",
        "8": "Отже, запитай у попередніх поколінь, зверни увагу на досвіди їхніх предків.",
        "9": "Адже ми, вчорашні, не знаємо нічого, оскільки наше життя – усього лише тінь на землі.",
        "10": "Можливо вони тебе повчать, поділяться з тобою словами сердечного досвіду?!",
        "11": "Хіба виросте тростина папірусу без болота? Хіба росте очерет без води?",
        "12": "Буває, що він ще на корені, і його не пожали, а вже починає засихати швидше всілякої трави!",
        "13": "Отака доля всіх, котрі забувають про Бога, позаяк надія нечестивих загине!",
        "14": "Те, на що він надіявся, – виявилось як павутиння; його впевненість – те саме, що оселя павука.",
        "15": "Він обіпреться на свою халупку, а вона й похилиться, ухопиться за неї, але не втримається.",
        "16": "Навіть якщо він повний життєвого соку під сонцем, і його галуззя розростається по саду,",
        "17": "а його коріння вплітається поміж камінням, і вростає всередину скелі,",
        "18": "проте коли його вирвуть зі свого місця, то воно зречеться його, мовляв: Я тебе не знаю!",
        "19": "От і вся розкіш його життя, бо з тієї ж землі виростають вже інші.",
        "20": "Однак праведного Бог не цурається, – тоді як злочинця не підтримує…",
        "21": "Він ще наповнить уста твої сміхом, Йове, а твої губи виявлятимуть щиру радість.",
        "22": "Твої ж ненависники покриються соромом, і щезне намет нечестивих."
    },
    "9": {
        "1": "Відповідаючи, Йов промовив:",
        "2": "Це правда! Я знаю, що так воно є. Але як смертній людині виправдатись перед Богом?!",
        "3": "Якщо би хто вирішив сперечатися з Ним, то Він би Йому не відповів на жодне з тисячі питань.",
        "4": "Адже Він – мудрий серцем і могутній силою; хто може Йому протистояти й залишитись неушкодженим?",
        "5": "Він переносить гори, і їх не впізнати; Він у Своєму гніві їх перевертає.",
        "6": "Він рухає землею на її місці, так що її основи хитаються.",
        "7": "Він наказує сонцю, і воно перестає світити, кладе Свою печатку на зорі.",
        "8": "Він Сам розпростер небеса й ступає по морських хребтах.",
        "9": "Він створив Велику Ведмедицю, Оріон, Плеяди та південні сховища зір,",
        "10": "Він чинить великі й незбагненні речі та чудеса, яким немає ліку.",
        "11": "Ось Він проходить біля мене, але я Його не бачу. Він мене промине, а я й не зауважу Його.",
        "12": "Якщо Він щось забере, хто Його примусить повернути? Хто Йому може сказати: Що Ти робиш?",
        "13": "Бог Свого гніву не відвертає, – перед Ним схиляються навіть служителі Рахава.",
        "14": "Як же тоді я мав би Йому відповідати, і які відносно Нього підібрати слова?",
        "15": "Навіть як би я і був правий, не отримав би відповіді, тому я лише благав би мого Суддю про помилування.",
        "16": "І хоча би я кликав, і Він мені відповів, я не повірив би, що Він до мене прислухався.",
        "17": "Він мене бурею розтер на порох і намножує без причини мої рани, –",
        "18": "не дозволяє мені відпочити, а пересичує мене гіркотою.",
        "19": "Коли йдеться про силу, то Він Всемогутній, а якщо – про суд, то хто Його покличе на мій судовий позов?",
        "20": "Якщо я навіть був би правий, то мої ж уста мене осудять; і якщо я оголошую себе невинуватим, Він доведе мою провину.",
        "21": "Так, я невинуватий, проте я сам себе не знаю, і не радий своїм життям!",
        "22": "Тому й кажу: Все одно і праведного, і злочинця Він губить.",
        "23": "І якщо зненацька бич Божого гніву приносить смерть, над відчаєм праведних Він посміюється.",
        "24": "Коли якусь країну віддано в руки нечестивого, Він закриває очі її суддів. А якщо це не Він, то хто ж?‥",
        "25": "Мої дні мчать швидше гінця, – пробіжать, так і не побачивши чогось доброго.",
        "26": "Вони проминають, наче лодки з папірусного очерету, – неначе орел, що падає на здобич.",
        "27": "А якби я вирішив: забуду про мої скарги, зміню свій зовнішній вигляд і буду веселим,",
        "28": "то мої муки змушують мене тремтіти, і я знаю, що Ти не вважатимеш мене невинуватим…",
        "29": "Отже, якщо я все одно маю бути винуватим, то навіщо надаремно мені мучитись?",
        "30": "Бо хоча б я вмився сніговою водою і вимив милом свої руки,",
        "31": "то й тоді Ти мене вкинув би у яму з багном, – і мною гидував би навіть мій одяг.",
        "32": "Адже Бог – не є людиною, як я, щоб я міг Йому відповідати, і ми разом могли стати перед судом.",
        "33": "Немає між нами і посередника, котрий поклав би на нас обох свою руку.",
        "34": "Нехай Він лише забере від мене Свою палицю, і нехай мене більше не тривожить страх перед Ним,",
        "35": "тоді я говоритиму, і не боятимусь Його, тому що я не такий перед самим собою."
    },
    "10": {
        "1": "Обридло мені моє життя, тому я дам волю своїм наріканням і говоритиму, виливаючи гіркоту моєї душі.",
        "2": "Я скажу Богові: Не засуджуй мене! Поясни, чому Ти змагаєшся зі мною?",
        "3": "Невже Тобі подобається мене пригноблювати, нехтуючи творивом Своїх рук, а на раду нечестивих зливати світло?",
        "4": "Хіба в Тебе тілесні очі? Невже Ти дивишся, як людина?",
        "5": "Хіба Твій вік такий, як вік у людини, а Твої літа, як у смертного,",
        "6": "що Ти шукаєш моєї провини і намагаєшся викрити мій гріх?",
        "7": "Адже Ти знаєш, що я не винуватий, проте немає нікого, хто міг би врятувати з Твоїх рук.",
        "8": "Твої руки сформували мене і досконало мене утворили, а тепер Ти відвернувся від мене, щоб знищити?",
        "9": "Пригадай же, як Ти мене сформував з глини, а тепер хочеш мене обернути в порох?!",
        "10": "Хіба Ти не вилив мене, як молоко, і не згустив мене, наче на сир?",
        "11": "Ти мене одягнув шкірою і тілом, скріпив Ти мене кістками і жилами.",
        "12": "Життям і милосердям Ти мене наділив, турботливо оберігаєш мій дух.",
        "13": "Але дещо Ти все ж заховав у Своєму серці, – розумію, що така Твоя воля.",
        "14": "Ти стежиш за мною, і якщо я згрішу, Ти невинним мене не зробиш.",
        "15": "І якби я справді, згрішив, то горе мені! Та навіть якби я був правий, то не смів би підняти свою голову, оскільки я ситий ганьбою і сповнений власного горя.",
        "16": "Воно ( горе ) щоразу зростає, а Ти, наче лев, на мене полюєш, аби виявити на мені Свою дивовижну велич і силу.",
        "17": "Ти виставляєш проти мене все нових свідків, Ти збільшуєш щодо мене Свій гнів, – наче військові загони спроваджуєш проти мене все нові атаки.",
        "18": "Тож для чого Ти мене вивів з материнського лона, – адже краще би я помер, і мене ніхто так не побачив,",
        "19": "як мене ніколи не було, позаяк з материнського лона я зразу був би покладений у могилу…",
        "20": "Знаю, що для мене залишилось небагато днів, тож залиши мене, щоб я хоч трохи повеселився,",
        "21": "перш ніж відійду туди, звідки вже не повернуся, – в землю мороку й смертної тіні;",
        "22": "в край непроглядної ночі, чорного мороку та холоду, де замість світла – темрява."
    },
    "11": {
        "1": "Далі заговорив Цофар із Наами, промовляючи:",
        "2": "Хіба можна залишити оте багатослів’я без відповіді, як ніби цей балакучий муж справді має слушність?",
        "3": "Невже ти вважаєш, що твоя балаканина змусить інших мовчати? Ти будеш і далі глумитись, і ніхто тебе не засоромить?!",
        "4": "Адже ти говориш Богу: Моє міркування правильне, і я чистий перед Тобою!",
        "5": "Але якби заговорив Бог, відкривши Свої уста проти тебе;",
        "6": "якби Він відкрив тобі таємниці мудрості, й те, що в кожної мудрості є два боки, то ти зрозумів би, що Бог частину твоїх провин вже простив!",
        "7": "Хіба можна дослідженням знайти Бога, або осягнути досконалість Вседержителя?",
        "8": "Вона ( досконалість ) вища за небеса, – що зможеш зробити? Вона глибша за шеол, – як осягнеш її?",
        "9": "Її міра, – довша за землю та ширша за море!",
        "10": "Якщо Він вирішить пройти мимо когось, або притягти до відповідальності, то хто Його зупинить?",
        "11": "Він знає, хто з людей лицемірний, бачить лукавство, і бере все до уваги!",
        "12": "І пустоголова людина може стати мудрішою, адже вона також народжується, як дике осля.",
        "13": "Якщо ти навернешся всім своїм серцем, і простягнеш до Бога свої руки;",
        "14": "якщо очистиш свої руки від усякого беззаконня і не дозволиш несправедливості замешкати в твоєму наметі, –",
        "15": "то лише тоді зможеш підняти своє невинне обличчя, міцно стоятимеш і не будеш боятися.",
        "16": "Ти забудеш усі свої нещастя і згадуватимеш про них, наче про воду, яка пропливла.",
        "17": "Яснішим за полудень засяє твоє життя, а темрява перетвориться на ранковий світанок.",
        "18": "Ти будеш спокійним, тому що є надія, – захищений звідусіль, зможеш безпечно відпочивати.",
        "19": "Ляжеш, і ніхто тебе не потривожить; знайдеться багато таких, котрі будуть підлещуватися до тебе.",
        "20": "Натомість очі нечестивців погаснуть, бо не буде для них притулку, а їхня надія – останній подих."
    },
    "12": {
        "1": "Відповідаючи Йов сказав:",
        "2": "І справді, ви, – тілом люди, і разом з вами помре ваша мудрість.",
        "3": "Але і в мене є розум, як у вас, і нічим я не гірший від вас. Та і хто усього цього не знає?!",
        "4": "Але ж для власних друзів я став посміховиськом! Я – той, хто кликав до Бога, і Він мені відповідав… Так, непорочний і праведний, я став посміховиськом!",
        "5": "За думкою щасливих, нещастя заслуговує на презирство, а того, хто спіткнувся треба ще штовхнути.",
        "6": "Через те намети грабіжників у спокої, а ті, котрі викликають Божий гнів, живуть безпечно, як ніби вони тримають Бога в своїх руках.",
        "7": "Але запитай у тварин, – і вони тебе навчать, або в небесних птахів, – і вони тобі скажуть.",
        "8": "Поговори з землею, – і вона пояснить тобі, або з морськими рибами, – і вони тобі підкажуть.",
        "9": "Хто з усіх їх знає, що Господня рука їх створила?",
        "10": "Хіба не в Його руках життя всього творіння і дихання кожного людського тіла?",
        "11": "Хіба не вухо розпізнає слова, чи не язик визначає для себе смак їжі?",
        "12": "Так і мудрість – у сивоголових, і в довголітніх – розум.",
        "13": "Проте справжня мудрість і сила в Нього, як також у Нього – порада та розуміння.",
        "14": "Коли Він зруйнує, ніхто не зможе відбудувати; якщо Він замкне когось, ніхто вже не відкриє.",
        "15": "Якщо Він затримає води, настає засуха: а коли Він її ( воду ) випустить, вона руйнуватиме землю.",
        "16": "У Нього – сила і поміркованість; у Його віданні як той, хто заблудився, так і той, хто спровадив до блуду.",
        "17": "Він радників позбавляє здорового глузду, а в суддів відбирає розум.",
        "18": "Він з царів зриває царські пояса і покриває їхні бедра лахміттям.",
        "19": "Він відсилає священиків босоніж, а непереможних витязів валить на землю.",
        "20": "Він відбирає мову в самовпевнених, і позбавляє розсудливості старійшин.",
        "21": "Він виливає ганьбу на можновладців, послаблюючи пояси, і силу могутніх.",
        "22": "Він відкриває скрите в глибокій темряві, а морок смерті виводить на світло.",
        "23": "Він звеличує народи, та губить їх, – поширює їхні володіння, і відбирає їх.",
        "24": "Він віднімає розум у земних володарів і змушує їх блукати манівцями по бездоріжжі пустелі.",
        "25": "Вони ходять навпомацки в темряві без світла, так що заточуються, немов п’яні!"
    },
    "13": {
        "1": "Все це я бачив своїми очима, чув своїми вухами, й усе зрозумів.",
        "2": "Що знаєте ви, те знаю і я, бо нічим не гірший за вас.",
        "3": "Однак мені хотілося б поговорити зі Вседержителем, і я був би радий посперечатися з Богом.",
        "4": "Що ж до вас, то ви припускаєтесь неправди, й усі ви – нікчемні лікарі.",
        "5": "Краще би було, щоб ви зовсім замовкли, й це була би ваша мудрість.",
        "6": "Тож послухайте мої переконання, і зверніть увагу на заперечення моїх уст.",
        "7": "Невже, захищаючи Бога, ви тому говорите неправду, і заради Нього вдаєтесь до омани?",
        "8": "Невже лукавством хочете стати на Його сторону й захистити Бога?",
        "9": "Але подумайте, чи Він вас схвалить, якщо дослідить? Хіба ви зможете обманути Його, як обманюєте людей?",
        "10": "Він напевне вас суворо покарає, особливо, якщо таємно будете потурати собі.",
        "11": "Невже Його велич вас не жахає, і не охоплює вас страх перед Ним?",
        "12": "Адже вигадані вами висновки розпорошаться, як попіл, а ваша оборона – ніщо інше, як башти з глини.",
        "13": "Тож замовкніть, і дозвольте висловитись мені, а там вже хай буде що буде!",
        "14": "Закусивши своє тіло зубами, я ухоплюсь руками за своє життя!",
        "15": "Якщо навіть Він убиває мене, я все рівно покладатиму свою надію на Нього й захищатимусь перед Ним!",
        "16": "Можливо саме це буде моїм порятунком, адже жоден нечестивий не посмів би стати перед Ним.",
        "17": "Отже, уважно слухайте мої слова, – нехай моя промова дійде до вашого слуху!",
        "18": "Ось я готовий виступити на суді у свій захист і знаю, що буду виправданим.",
        "19": "Хто виступить зі звинуваченням проти мене? Якщо я винуватий, то волів би замовкнути і навіть померти.",
        "20": "Двох речей, Господи, не чини зі мною, щоб мені не ховатись від Твоєї присутності:",
        "21": "Відведи від мене Твою руку, і нехай Твій страх мене не тривожить.",
        "22": "Тоді запитай мене, і я Тобі відповім, або я буду говорити, а Ти відізвись до мене.",
        "23": "Скажи, скільки в мене провин і гріхів? Покажи мені у чому полягає мій переступ і мій гріх!",
        "24": "Для чого Ти закриваєш від мене Своє обличчя і вважаєш мене Своїм ворогом?",
        "25": "Невже Ти будеш лякати зірваний вітром листок, або будеш гнатися за сухою билинкою?",
        "26": "Адже Ти приписуєш мені дуже гіркі ліки, й кажеш спокутувати гріхи моєї молодості.",
        "27": "Ти закував мої ноги в колодки, і слідкуєш за всіма моїми стежками; Ти досліджуєш кожен крок моїх ніг…",
        "28": "Я ж розпадаюся, як спорохнявіле дерево, як одежа, яку поїла міль."
    },
    "14": {
        "1": "Людина, що народжена від жінки, короткий свій вік проводить у тривозі.",
        "2": "Вона виходить, як квітка, і в’яне, – вона втікає, наче тінь, і не зупиняється…",
        "3": "І от на таку особу Ти відкриваєш очі, й тягнеш на суд із Собою?",
        "4": "Хіба може чистий походити від нечистого? Та у жодному разі, ніхто!",
        "5": "Але якщо йому визначено вік, так що число його днів та місяців Тобі відомо, якщо Ти накреслив його межу, якої він не може переступити, –",
        "6": "то відвернись від нього, – й нехай відпочине, нехай натішиться, як той наймит, прожитим днем.",
        "7": "Адже навіть дерево має надію, – якщо буде зрубане, то воно знову відроджується, і його паростки ростуть далі;",
        "8": "хоч може бути, що його корінь у землі постаріє, і його пень у земному поросі струхнявів,",
        "9": "проте, щойно воно відчує вологу, зразу пускає паростки і його галузки, – наче молоді саджанці.",
        "10": "А людина вмирає, й лежить бездиханна, – коли виходить дух людини, то де вона?",
        "11": "Як зникає вода з озера, як міліють і висихають ріки,",
        "12": "так людина ляже і не встане; доки не щезнуть небеса, вона не пробудиться і не підведеться зі свого сну.",
        "13": "О, якби Ти мене сховав у шеолі, й укривав там мене, поки не промине Твій гнів протягом призначеного Тобою для мене часу, а потім згадав би про мене.",
        "14": "Адже якщо людина помре, то хіба зможе знову жити? Я сподівався би протягом усіх днів своєї служби ( повинності ), аж поки не прийшла б мені заміна.",
        "15": "Тоді Ти покличеш мене, і я Тобі відповім, адже Ти тужитимеш за творивом Своїх рук.",
        "16": "Зараз Ти рахуєш мої кроки, а тоді перестанеш слідкувати за моїми гріхами, бо",
        "17": "мої гріхи будуть запечатані у вузлику, і мої провини Тобою закриті ( перекреслені ).",
        "18": "Насправді ж, як падаючи, розсипається гора, як скеля зсувається зі свого місця;",
        "19": "як вода шліфує каміння, і як злива змиває порох землі, так Ти перетворюєш у ніщо надію людини.",
        "20": "Ти долаєш її, і вона щезає назавжди. Ти змінюєш її вигляд і відсилаєш її геть.",
        "21": "Людина не знає, чи в пошані її діти, – не відає, навіть якщо вони переживають ганьбу.",
        "22": "Лише свою біль вона відчуває, тільки про себе тужить її душа."
    },
    "15": {
        "1": "Тоді взяв слово Еліфаз із Темана й промовив:",
        "2": "Хіба відповідатиме мудрий, кидаючи слова на вітер, надимаючи своє нутро східним вітром, й",
        "3": "змагаючись недоречними словами, або промовами, від яких немає жодної користі?",
        "4": "Адже ти відкидаєш Божий страх, і маєш за ніщо молитву до Господа.",
        "5": "Твої провини впливають на твої уста, і ти обрав язик лукавства.",
        "6": "Не я, а твої уста оскаржують тебе, і твоя промова свідчить проти тебе.",
        "7": "Хіба ти народився у світ першою людиною? Чи може з’явився ти раніше за пагорби?",
        "8": "А може ти був присутнім на Божій нараді й там набрався мудрості?",
        "9": "Адже, що ти знаєш такого, чого не знаємо ми? Або що осягнув розумом таке, що невідомо нам?",
        "10": "І серед нас є сивоголові та люди похилого віку, – навіть старші за твого батька!",
        "11": "Хіба мало тобі Божої потіхи, чи лагідних слів, звернених до тебе?",
        "12": "Від чого так підноситься твоє серце, і чому так зухвало дивляться твої очі,",
        "13": "що ти звертаєш проти Бога свою злість, а з твоїх уст випускаєш такі слова?",
        "14": "Бо що таке людина, щоб могла бути бездоганною? Хіба може бути праведним народжений від жінки?",
        "15": "Адже Він ( Бог ) і слугам Своїм не довіряє, як і небеса не є чистими перед Його очима!",
        "16": "То тим більше порочна й зіпсована людина, котра п’є беззаконня, наче воду!",
        "17": "Постарайся мене вислухати, і я розкажу тобі, – розповім те, що сам бачив;",
        "18": "що розповідали мудреці й чого від них не затаїли їхні батьки.",
        "19": "Їм самим була дана земля, і жоден чужинець ще серед них не поселявся.",
        "20": "Нечестивий протягом усього життя мучиться від страху; злочинцю відпущені обмежені роки життя,",
        "21": "протягом яких верески жахів лунають у його вухах, – навіть серед повного спокою йому видається, що на нього нападає розбійник.",
        "22": "Він вже не сподівається, що вибереться з темряви, вважаючи, що призначений під меч.",
        "23": "Він блукає у пошуках хліба, та не знаходить. Він знає, що над ним постійно висить загибель у день темряви.",
        "24": "Його мучить тривога; горе та страждання насідають, наче цар, що готовий до нападу,",
        "25": "Тому що він підняв свою руку на Бога, і перед Вседержителем вихвалявся своєю силою;",
        "26": "виступив проти Нього, гордовито випроставши шию й ховаючись за грубими своїми щитами.",
        "27": "І хоч його обличчя вилискує від жиру, а стегна потовстішали,",
        "28": "він мешкатиме в зруйнованих містах, в будинках, де ніхто не живе й готових перетворитись на купи руїн.",
        "29": "Він не розбагатіє, – його маєток не тривалий, і він не пустить коріння в землю.",
        "30": "Він не втече від темряви, засохнуть від вогню його галузки, а його цвіт буде обірвано вітром.",
        "31": "Нехай він не тішить себе порожньою надією, бо вона обернеться ілюзорною марнотою.",
        "32": "Він передчасно зів’яне, і його галуззя ніколи не покриється листям.",
        "33": "Наче виноградна лоза, він передчасно скине свої незрілі грона, і, як оливкове дерево, обтрусить свій цвіт.",
        "34": "Адже збіговисько нечестивих буде спустошене, й вогонь пожере поселення хабарника,",
        "35": "тому що він вагітний злом й породжує злочинство; його черево виношує обман."
    },
    "16": {
        "1": "У відповідь Йов промовив:",
        "2": "Я чув усе це багато разів. Усі ви – нікчемні розрадники в горі.",
        "3": "Чи буде, врешті, кінець словам, кинутим на вітер? Що вас спонукає так відповідати?",
        "4": "Можливо, і я говорив би, як ви, якби ви були на моєму місці. Я розмірковував би про вас і так само хитав би над вами своєю головою.",
        "5": "Але, чи міг би я своєю промовою зміцнити вас, а рухаючи губами, чи зменшив би я тим ваш біль?",
        "6": "Адже, хоч я говорю, мої болі не втихають; мої страждання не зменшуються, навіть коли я мовчу.",
        "7": "От і тепер Він ( Бог ) вичерпав усі мої сили, – Ти розпорошив усю мою родину…",
        "8": "Ти мене схопив, – що й стало свідченням моєї провини; моя неміч повстала проти мене, – навіть моє обличчя оскаржує мене.",
        "9": "У Своєму гніві Він розриває мене на шматки; Він ненавидить мене, скрегоче на мене своїми зубами; наче мій ворог, Він цілиться у мене вістрям своїх очей.",
        "10": "Люди також роззявляють на мене свої пащі й, згуртувавшись навколо мене і докоряючи, б’ють мене по щоках.",
        "11": "Бог видав мене злочинцям, і в руки нечестивих кинув мене.",
        "12": "Я жив спокійно, але Він трусонув мене, схопив мене за шию й ущент розбив мене, поставив мене Своєю мішенню.",
        "13": "Мене оточили Його лучники, Він безжально пробиває мої нутрощі, проливаючи на землю мою жовч;",
        "14": "Він наносить мені рану за раною, накидається на мене, як потужний воїн.",
        "15": "Я прив’язав до мого тіла веретище й занурив у порох своє чоло.",
        "16": "Моє обличчя почервоніло від плачу, а на моїх повіках нависла тінь смерті.",
        "17": "Але ж мої руки не заплямовані насильством, і моя молитва була щирою.",
        "18": "О, земле, не прикривай моєї крові, і нехай не буде місця для мого зойку!‥",
        "19": "І все ж тепер є у мене на небі Свідок, – мій Заступник спостерігає з висоти.",
        "20": "І хоч мої друзі глузують з мене, мої очі в сльозах звернені до Бога,",
        "21": "аби здійснилось судочинство й була вирішена справа людини з Богом, як вирішується справа смертної людини зі своїм ближнім.",
        "22": "Мені ж залишились лічені роки, і я піду в дорогу, з якої не повернуся…"
    },
    "17": {
        "1": "Мій дух виснажений, а мої дні згасають, – мені залишається хіба що могила…",
        "2": "Моєю долею стали глузування – не можу стулити очей від їхніх знущань.",
        "3": "Будь же Ти, Господи, моїм Поручителем перед Собою, адже хто ще може за мене поручитись?",
        "4": "Ти позбавив душі людей здорового глузду, але не дозволив їм взяти гору.",
        "5": "Хто з корисливою метою зраджує своїх друзів, у такого очі власних дітей потьмяніють.",
        "6": "Він мене зробив посміховиськом між людьми, й тепер мені у вічі плюють.",
        "7": "Мої очі від смутку потемніли, і все моє тіло, наче тінь.",
        "8": "Дивуються праведні з цього, і невинні повстають проти нечестивого.",
        "9": "Проте праведник тримається своєї дороги, і чистий руками зростає силою.",
        "10": "Тож усі ви повертайтесь й приходьте, хоч я не бачу серед вас мудрого.",
        "11": "Мої ж дні проминули, мої надії розбиті, як і всі прагнення мого серця.",
        "12": "Адже вони ніч вважають днем, кажуть, що близько світло, хоч насправді навколо темрява.",
        "13": "На що я можу сподіватись? Хіба що того, що шеол мені стане домом, коли в темряві я постелю собі постіль.",
        "14": "Могилу я назву своїм батьком, а хробаків – своєю матір’ю і своїми сестрами…",
        "15": "Отже, де є моя надія? Хто бачив моє щастя?",
        "16": "Невже вони зійдуть разом зі мною до воріт шеолу, аби там разом у поросі спочивати?"
    },
    "18": {
        "1": "Після цього заговорив Білдад із Шуаху, промовивши:",
        "2": "Доки ви будете займатись марнослів’ям? Поміркуймо, після чого поговоримо!",
        "3": "Чому ти, Йове, нас вважаєш за скотину? Чому в твоїх очах ми нечисті?",
        "4": "Ти можеш у своєму гніві роздирати свою душу, але невже задля тебе земля має стати пусткою, чи скелі мають зрушитись зі своїх місць?",
        "5": "Однак світло нечестивого згасне, а з його полум’я не залишиться навіть іскорки.",
        "6": "Навіть світло в його наметі померкне, і його світильник над ним погасне.",
        "7": "Його впевнені кроки почнуть скорочуватись, а його власні задуми погублять його.",
        "8": "Адже він ускочить у пастку власними ногами, тому що він ходить поміж розставленими сильцями.",
        "9": "Стопа його ноги все ж наступить на якесь сильце, і тоді йому з пастки не вирватись.",
        "10": "Шнур від сильця переважно прихований в землі, проте й на стежці чекає пастка.",
        "11": "Звідусіль його лякають страхи, – вони змушують його кидатись з одного боку в інший.",
        "12": "Навіть у достатках він голодує, а лихо постійно чатує біля нього.",
        "13": "Хвороба роз’їдає його шкіру, первісток смерті знищує його члени.",
        "14": "Вирвавши з його безпечного намету, його потягнуть до Царя Жахів.",
        "15": "У його наметі поселиться полум’я, а його житло буде засипане сіркою.",
        "16": "Його коріння в землі під ним засохне, а зверху зів’яне його гілля.",
        "17": "Щезне з землі і пам’ять про нього; його імені ніхто не почує й на вулиці.",
        "18": "Його зіштовхнуть зі світла в темряву, проженуть його зі світу живих.",
        "19": "З його покоління не залишиться жодного нащадка, – нікого, хто вижив би з його роду.",
        "20": "Дізнавшись про його долю, на заході жахнуться, а на сході здригнуться.",
        "21": "Отаке станеться з житлом нечестивого, і така доля того, хто не знає Бога."
    },
    "19": {
        "1": "Відповідаючи, Йов промовив:",
        "2": "До яких пір ви будете завдавати болю моїй душі й катувати мене словами?",
        "3": "Ось уже десятий раз ви наді мною знущаєтесь, – невже вам не соромно мене мучити?",
        "4": "Адже, якщо я насправді заблукав, то моя провина лежить на мені.",
        "5": "Проте, якщо ви, ганьблячи мене, справді хочете наді мною звеличатись,",
        "6": "то знайте, що це Бог придавив мене, й розставив навколо мене Свої сіті.",
        "7": "І хоч я кричу: Насильство! – немає жодної відповіді. Благаю про допомогу, – та справедливого судочинства немає.",
        "8": "Він загородив мені дорогу, так що я не можу перейти; всі мої стежки оточив темрявою.",
        "9": "Він мене позбавив честі і зняв вінець з моєї голови.",
        "10": "Він звідусіль мене вражає, і я пропадаю, – наче дерево, Він вириває мою надію.",
        "11": "Він палає на мене Своїм гнівом, вважаючи мене Своїм ворогом, –",
        "12": "прибули Його загони, насипали проти мене вал, і вчинили навколо мого намету облогу.",
        "13": "Моїх братів Він віддалив від мене, а мої знайомі стали мені чужими.",
        "14": "Мене залишила навіть моя родина, й мої друзі забули про мене.",
        "15": "Мої домашні та мої служниці вважають мене за чужинця, – я став для них приходцем.",
        "16": "Я кличу свого слугу, а він не відповідає, навіть якщо я про щось його благаю.",
        "17": "Моїм диханням бридиться моя дружина, – я став огидним моїй родині.",
        "18": "Навіть малі діти мене зневажають, – коли я підведусь, вони глузують з мене.",
        "19": "Мої найдовіреніші друзі відчувають до мене огиду, а ті, кого я любив, повстають проти мене.",
        "20": "Мої кості присохли до моєї шкіри і до мого тіла, а від зубів у роті залишилися тільки ясна.",
        "21": "Тож, змилуйтеся наді мною, – пожалійте мене, будь ласка, мої друзі! Адже Божа рука, – саме вона вражає мене.",
        "22": "Для чого ще й ви мене переслідуєте, як це робить Бог, і не можете насититись стражданнями мого тіла?",
        "23": "О, якби то мої слова були записані й занесені до книги пам’яті,",
        "24": "вигравіювані залізним різцем і викарбувані на скелі оловом назавжди!",
        "25": "Однак я знаю, що мій Викупитель живий, і Він останнього дня підійме мене з пороху!",
        "26": "Навіть тоді, коли ця моя шкіра розпадеться, – я в своєму тілі побачу Бога.",
        "27": "Я свідомий того, що я сам, а не хтось інший, побачу Його. О, як же зараз вмліває серце в моїх грудях!‥",
        "28": "І чому би вам не сказати: Навіщо нам переслідувати його, як нібито в мені знаходиться весь корінь справи?!",
        "29": "Бійтесь меча для себе, бо це та провина, за яку можете бути люто покарані мечем. Пам’ятайте, що є Божий суд!‥"
    },
    "20": {
        "1": "Тоді заговорив Цофар із Наами, промовляючи:",
        "2": "Мої думки схиляють мене до відповіді, адже я обурений,",
        "3": "коли чую докори, які мене ображають, тому мій дух, спонукуваний розумом, каже мені відповісти.",
        "4": "Хіба ти не знаєш, що віддавна, – з того часу як постала на землі людина, –",
        "5": "радість нечестивих швидкоплинна, і веселощі беззаконників – миттєві?",
        "6": "І хоч би в своєму самозвеличенні нечестивий піднявся до небес, і своєю головою він доторкнувся до хмар,",
        "7": "він загине навіки, наче перетравлена його шлунком їжа, а ті, що його бачили, запитають: Де він?",
        "8": "Він минеться, як сон, і його не знайдуть, – він зникне, наче нічний привид.",
        "9": "Очі, які його бачили, більше його не знайдуть, – навіть рідні місця більше його не побачать.",
        "10": "Його діти будуть підлещуватись до вбогих, бо він власними руками повіддає нажите нечесно майно.",
        "11": "І навіть хоч його організм сповнений юнацької сили, вона разом з ним ляже в землю.",
        "12": "Хоч зло видаватиметься солодким в його устах, і він ховатиме його під своїм язиком;",
        "13": "щадячи його, й не бажаючи зла позбутись, він зберігатиме його в своєму роті.",
        "14": "Тому його їжа в його шлунку, перетравлюючись, стає в ньому зміїною отрутою.",
        "15": "Через те нажите нечесно багатство, що він проковтнув, виблює його, – Бог виверне його з живота у нього.",
        "16": "Він ссав зміїну отруту, тому жало змії і вб’є його.",
        "17": "Він не буде любуватись красою струмків та річками, що течуть молоком і медом.",
        "18": "Він буде змушений віддати надбане, бо не зможе його проковтнути, і хоча він нажив багато добра, він не буде ним тішитись.",
        "19": "Адже він пригноблював, залишаючи без опіки вбогих, відбирав будинки, яких не будував.",
        "20": "Його зажерлива утроба не знала спокою, і в своїй жадібності він зупинитись не міг.",
        "21": "Від його ненажерства не було порятунку, тому й не втримається його майно.",
        "22": "При незліченних багатствах прийде до нього горе, – на нього впадуть усі нещастя.",
        "23": "Коли він буде наповнювати свій живіт, Бог зішле на нього лютість Свого гніву, дощем проллє на його тіло болячки.",
        "24": "І якщо він втече від залізної зброї, його наздожене мідна стріла, –",
        "25": "вона його прошиє і вийде через хребет; її іскристий наконечник пройде крізь його жовч, і лише тоді він сповниться жахом.",
        "26": "На нього чатує цілковита темрява. Його пожере вогонь, якого ніхто не роздмухував, – люто спалить усе, що є в його наметі.",
        "27": "Небеса відкриють усі його беззаконня, – та і земля повстане проти нього.",
        "28": "Щезне все ним нажите в його домі, – розпливеться в день Божого гніву.",
        "29": "Отака доля нечестивої людини від Бога, – його уділ, визначений йому Богом."
    },
    "21": {
        "1": "Відповідаючи, Йов промовив:",
        "2": "Тепер послухайте ви, прислухайтесь до моїх слів, – нехай би хоч це стало для мене розрадою!",
        "3": "Виявіть терпіння до мене, поки я говоритиму, а вже після того, як скінчу, можете глузувати наді мною.",
        "4": "Хіба я скаржусь на людей? І хіба я можу в такому стані залишатись спокійним?",
        "5": "Просто уважно придивіться до мене, і ви жахнетесь, поклавши руку на свої уста.",
        "6": "Адже навіть коли я сам про це подумаю, то здригаюсь, і жах охоплює моє тіло.",
        "7": "Чому оті нечестиві живуть і багатіють, досягаючи глибокої старості?",
        "8": "Їхні діти господарюють перед ними в добробуті, як і онуки, – зростають перед їхніми очима.",
        "9": "Їхні домівки безпечні, вони живуть без страху, і Божа палиця їх не торкається.",
        "10": "Їхні бики запліднюють постійно; їхні корови теляться, і не буває викиднів.",
        "11": "Вони випускають своїх дітей, як отари овець, і їхня малеча забавляється;",
        "12": "голосно виспівують у супроводі бубнів і цитри, веселяться під звуки сопілок.",
        "13": "Увесь свій вік проводять у добробуті, і без страждань сходять до шеолу.",
        "14": "А щодо Бога, то вони кажуть: Відступи від нас, – ми не хочемо знати Твоїх шляхів!",
        "15": "Адже хто такий Всемогутній, щоб нам Йому служити? І яка з того користь, щоб до Нього молитись?",
        "16": "Хіба ж їхнє щастя не в їхніх руках? Нехай же такі міркування нечестивих будуть далекі від мене!‥",
        "17": "Як же часто, насправді, світильник у нечестивих гасне, і їх наздоганяє власне нещастя! Бог у Своєму гніві прирікає їх на лихо,",
        "18": "так що вони уподібнюються до соломи на вітрі, – до полови, яку підіймає вихор.",
        "19": "Кажуть, що Бог переносить Своє покарання на дітей злочинця. Але нехай би Він йому самому відплатив, аби він на собі відчув горе!",
        "20": "Нехай би своїми очима побачив наслідки скоєного лиха, і сам випив чашу гніву Всемогутнього.",
        "21": "Адже хіба він не турбується про свою родину після себе, коли кількість днів його життя закінчиться?!",
        "22": "Але хіба це нам вчити Бога мудрості, коли Він судить навіть тих, що перебувають на висоті?!",
        "23": "Хтось помирає в розквіті своїх сил після життя, що проминуло в безпеці та спокої.",
        "24": "Його тіло сповнене ситості, як і його мозок костей завжди здоровий.",
        "25": "Інший вмирає з гіркотою душі, бо ніколи не скуштував щастя.",
        "26": "Однак вони лежать разом у земному поросі, і їхні тіла вкриті черв’яками.",
        "27": "Я добре знаю ваші думки та підступи, які замислюєте проти мене.",
        "28": "Адже ви кажете: Де є дім можновладця? І де намети, в яких мешкають нечестиві?",
        "29": "Хіба ви не питали тих, що багато подорожують, і не знаєте їхніх переконливих свідчень,",
        "30": "що в час нещастя злочинець буває врятований і в день гніву залишається неушкодженим?!",
        "31": "Але хто йому відверто скаже про його нікчемну поведінку і хто йому відплатить за злочин?",
        "32": "Навіть коли його відпровадять на кладовище, то подбають і про пристойну могилу.",
        "33": "Солодкими для нього бувають навіть брили могильної землі, адже його супроводжувала численна кількість людей, як чимало було й тих, котрі йшли перед ним.",
        "34": "Як же ви хочете мене потішити порожніми словами? Адже у ваших відповідях одна лише фальш…"
    },
    "22": {
        "1": "Відповідаючи, знову заговорив Еліфаз із Темана, промовивши:",
        "2": "Чи може бути корисною для Бога людина? Адже мудрий корисний насамперед для самого себе.",
        "3": "Що за радість Всемогутньому від твоєї праведності? Хіба є якась Йому користь від того, що ти неухильно дотримуєшся вірної дороги?",
        "4": "Хіба Він тебе каратиме за твоє благочестя, позиваючись щодо тебе на суд?",
        "5": "Хіба не тому, що твої злочини надто великі, й немає кінця твоїм гріхам?",
        "6": "Напевно, без необхідності ти брав у твоїх братів заставу, знімаючи одяг з нагих;",
        "7": "ти не напоїв спраглих водою, а голодуючим ти відмовляв у хлібі?!",
        "8": "А може ти наділяв землею можновладців, і лише привілейовані мешкають на ній?!",
        "9": "Можливо вдів ти відсилав з порожніми руками, а сиріт бив по руках?!",
        "10": "Через те ти тепер звідусіль оточений засідками, і раптово тебе огорнув жах,",
        "11": "оточила темрява, через що ти нічого не бачиш, і великі хвилі води тебе закривають?‥",
        "12": "Хіба Бог не перебуває на висоті небес? Подивися вгору на найвищі зорі, – які ж вони недосяжні!‥",
        "13": "А ти кажеш: Що Богові відомо? Як Він може судити через таку темряву?!",
        "14": "Густі хмари заслоняють Його, коли Він проходжується по колу небесного обрію.",
        "15": "Невже ти хочеш триматися відвічної стежки, якою ходили нечестиві мужі,",
        "16": "і були знищені передчасно, коли русло вируючого потоку їх підмило?!",
        "17": "Вони говорили Богові: Відійди від нас! Що, мовляв, Всемогутній може зробити?",
        "18": "Але ж це Він наповнив їхні житла добробутом… Проте, задуми нечестивих далекі від мене!",
        "19": "Дивлячись на це, праведники тішаться, – непорочні глузують з них,",
        "20": "мовляв: знищені наші противники, – навіть їхній залишок пожер вогонь!",
        "21": "Тож, заприязнися з Богом, уклади з Ним мир, – і через це прийде до тебе добробут.",
        "22": "Прийми з Його уст Закон, і поклади Його слова в своє серце!",
        "23": "Якщо ти в покорі навернешся до Всемогутнього, і віддалиш беззаконня від свого намету, то будеш відбудований.",
        "24": "Тоді вважатимеш золото за порох, і офірські скарби, – як каміння потоку.",
        "25": "Всемогутній буде твоїм скарбом, – Він стане для тебе добірним сріблом.",
        "26": "Тоді Всемогутній стане твоєю радістю, і ти підіймеш до Бога своє обличчя.",
        "27": "Коли ти будеш молитися до Нього, Він тебе почує, і ти виконаєш свої обітниці.",
        "28": "Що лише ти заплануєш, в усьому матимеш успіх, а на твоїх дорогах сяятиме світло.",
        "29": "Адже Бог упокорює гордовитого, а смиренного серцем Він спасає.",
        "30": "Він рятує навіть того, хто не без вини, – такий спасається чистотою своїх рук сьогодні."
    },
    "23": {
        "1": "У відповідь Йов промовив:",
        "2": "От і сьогодні моя скарга повна гіркоти, – під тягарем Його руки у мене виривається стогін.",
        "3": "О, якби Він дав мені знати, як Його знайти й доступитись до Його місцеперебування!",
        "4": "Я виклав би перед Ним свою справу, а мої уста висловили би всі докази.",
        "5": "Я старався би зрозуміти слова, які Він мені сказав би і збагнув би те, що Він мені відповів би.",
        "6": "Невже Він виступив би проти мене на суді в усій Своїй великій силі? Не думаю! Напевно, Він приділив би мені уваги…",
        "7": "Там чесна людина може судитися з Ним, і я назавжди був би виправданий своїм Суддею!",
        "8": "Проте я йду вперед, – але Його немає, повертаюсь назад – не бачу Його.",
        "9": "Коли шукаю Його ліворуч, не примічаю; повернусь праворуч, – також не бачу.",
        "10": "Але Я переконаний, що Він знає мою дорогу, – нехай Він мене випробує, вийду чистим, наче золото.",
        "11": "Моя нога впевнено тримається Його суду, адже я дотримувався Його дороги, і не збочував з неї.",
        "12": "Від Заповідей, проголошених Ним, я не відступав, – накази Його уст я зберігав пильніше, ніж свої власні.",
        "13": "Він є завжди Один і Той Самий, хто Його змінить? Чого Він забажає, те Він і зробить!",
        "14": "Він також виконає те, що призначив для мене, а таких речей у Нього багато задумано.",
        "15": "Тому я тремчу перед Ним, – мені страшно, лиш тільки подумаю про Нього.",
        "16": "Бог позбавив відваги моє серце, і Всемогутній сповнив мене страхом.",
        "17": "О, чому я не був знищений до того, як огорнула мене темрява, й темінь покрила моє обличчя?!"
    },
    "24": {
        "1": "Чому Всемогутній не дав знати про час покарання, і навіть ті, котрі Його знають, не бачать Його днів?",
        "2": "Нечестиві пересувають межі, грабують отари разом із пастухами.",
        "3": "Відбирають ослів від сиріт і женуть, беруть у заставу єдиного вола вдовиці;",
        "4": "проганяють убогих з дороги, – всі пригноблені краю змушені від них ховатись.",
        "5": "Наче дикі осли в пустелі, вони виходять з самого ранку на свою невдячну працю, шукаючи здобичі, адже пустеля для них – хліб для їхніх малят.",
        "6": "Пожинають чужі ниви, й оббирають виноградники нечестивих.",
        "7": "Нагими, не маючи одягу лягають спати, а коли холодно, не мають чим накритись.",
        "8": "Промоклі гірською зливою, й не маючи де сховатись, вони туляться до скелі.",
        "9": "Вони відривають від грудей сироту, й беруть у заставу немовля вбогого.",
        "10": "Ходять без одягу, і голодними носять снопи.",
        "11": "Хоч вони поміж мурами вичавлюють олію, топчуть у чавильнях виноград, самі залишаються спраглими.",
        "12": "З міст лунають стогони вмираючих, поранені благають про допомогу, але Бог не звертає на це уваги.",
        "13": "Нечестивці повстають проти світла, – вони не знають Його доріг, і не ходять Його стежками.",
        "14": "Перш ніж настане ранок, встають злочинці, вбивають бідного та жебрака, а ночами бродять, наче злодії.",
        "15": "Перелюбник також чекає, поки почне смеркатися, мовляв, ніхто мене не впізнає, і покриває своє обличчя.",
        "16": "Вони у темряві підкопуються під доми й грабують, а вдень зачиняються, бо не люблять світла.",
        "17": "Адже ранок для усіх їх разом – це смертна тінь, та й коли розвидняється, – їх огортають жахи.",
        "18": "Вони носяться, наче на воді шумовиння, – їхній уділ на землі – прокляття, і проклята дорога до їхніх виноградників.",
        "19": "Як посуха та спека випаровують снігову воду, так шеол забирає грішників.",
        "20": "Лоно материнське забуде про них, – вони стануть ласощами для хробаків; ніхто їх більше не згадає. Злочинець буде зламаний наче дерево.",
        "21": "Злочинець знущається з бездітної, щоб вона й далі не родила, та й вдовиці він не робить добра.",
        "22": "Однак Бог Своєю силою продовжує життя жорстоких мучителів, проте ніхто з них не впевнений, що нема загрози їхньому життю.",
        "23": "Господь сприяє їхній безпеці, на яку вони можуть спертися, але Його очам відкриті всі їхні дороги.",
        "24": "Вони ледве піднесуться, проте швидко зникають, сохнуть і в’януть, як і всі люди, – наче зрізані колоски.",
        "25": "А якщо це не так, то хто може спростувати, засвідчивши, що я говорю неправду, і обернути мої слова в ніщо?"
    },
    "25": {
        "1": "На те Білдад із Шуаху сказав:",
        "2": "Влада і страх – у Божих руках. Він забезпечує на Своїх висотах спокій.",
        "3": "Хіба можна порахувати Його військо? Над ким із них не сходить Його світло?",
        "4": "Хіба смертна людина може бути виправдана перед Богом? Як людина, народжена від жінки, може бути чистою?",
        "5": "Адже навіть місяць перед Ним не ясний! І коли зорі в Його очах нечисті,",
        "6": "то що вже казати про людину, яка подібна до молі? Справді, людський син, наче черв’як!"
    },
    "26": {
        "1": "Продовжуючи розмову, Йов сказав:",
        "2": "О, як же ти підтримав немічного, підставивши плече слабому!",
        "3": "Але що ти порадив немудрому, що корисного ти сказав іншим?",
        "4": "Кому ти ще говорив подібні слова? Який дух керував тобою?",
        "5": "Рефаїмці ( тіні померлих ) тремтять під водами, як і всі підводні мешканці.",
        "6": "Оголений перед Богом шеол ( місце померлих ), і нічим не прикритий.",
        "7": "Він розпростер Північ над порожнечею, повісив землю на нічому.",
        "8": "Він у Своїх хмарах згромаджує воду, і хмара від цього не проривається.",
        "9": "Він заслоняє вигляд Свого трону, розпростираючи над ним Свою хмару.",
        "10": "Він на поверхні вод накреслив межу, що відокремлює світло від темряви.",
        "11": "Небесні опори хитаються, тремтячи від Його погроз.",
        "12": "Він Своєю силою втихомирює море, і Своїм розумом уразив Рахава.",
        "13": "Від Його Духа прояснюються небеса, Його рука проколола вислизаючого змія.",
        "14": "І це лише зверхній огляд Його діянь, – слабкий їх відгомін… А хто зможе зрозуміти Його слово, подібне до грому?"
    },
    "27": {
        "1": "І Йов продовжив свою промову, говорячи:",
        "2": "Як живий Господь, Котрий позбавив мене правосуддя, і Вседержитель, Котрий напоїв гіркотою мою душу!",
        "3": "Поки ще в мені жевріє дихання, і Божий подих у моїх ніздрях, –",
        "4": "мої уста не скажуть неправди, і мій язик не вимовить жодної фальші.",
        "5": "Нехай такого не станеться, щоб я, поки живу, назвав вас справедливими. Адже своєї невинуватості не зречуся.",
        "6": "Я міцно триматимусь своєї правоти і не відступлю, – моє серце не докорятиме мені за прожиті дні свого життя.",
        "7": "А мій ворог нехай вважається злочинцем і мій противник – нечестивцем!",
        "8": "Адже яка надія в беззаконника як він загине, коли Бог відбирає у нього життя?",
        "9": "Хіба Бог слухатиме його волання, коли надходитиме на нього нещастя?",
        "10": "Адже хіба він тішився присутністю Всемогутнього, спілкуючись повсякчасно з Богом?",
        "11": "Я навчаю вас про діяльність Божу, і не приховую задумів Вседержителя.",
        "12": "Якщо ви все це бачили, то чого говорите нісенітниці?",
        "13": "Таку долю визначає Бог нечестивій людині; такий уділ від Вседержителя отримують жорстокі насильники.",
        "14": "Нехай навіть багато у них дітей, – проте всі вони приречені на смерть, і його нащадки не наситяться хлібом.",
        "15": "Тих, які залишаться після нього, забере в могилу моровиця, і за ними не голоситимуть навіть їхні вдови.",
        "16": "Хоча би він нагромадив срібла, як пороху, і наготував купу одеж, як глини, –",
        "17": "то всім тим, що він наготує, користуватиметься праведник, і богобійні володітимуть сріблом.",
        "18": "Він будує свій дім, наче міль гніздо, і як той сторож, що ставить собі тимчасовий курінь.",
        "19": "Багатим ляже, але більше ним не буде, – він відкриє свої очі, але вже нічого немає.",
        "20": "Вдень його поглинатимуть жахи, наче повінь, а вночі його вхопить буря.",
        "21": "Його підійме східний вихор і понесе, змете його з місця проживання, –",
        "22": "налетить на нього безпощадно, як би він не старався втікати.",
        "23": "Йому вслід заплескають у свої долоні, й посвищуть над ним з його ж місця."
    },
    "28": {
        "1": "Так, є місце, де добувають срібло, а також місце, де золото промивають.",
        "2": "Залізо, як і мідь, видобувають із землі, і виплавляють із руди.",
        "3": "Людина кладе край темряві, досліджує руду в найдальших закутках землі, де лише камінь і безпросвітна темрява.",
        "4": "Риє шахти подалі від місць проживання, де не ступала людська нога, і самотньо висить на мотузці в забої.",
        "5": "Земля, що родить хліб, у своїх глибинах розрита немовби від вогню.",
        "6": "Серед її каміння знаходять і сапфіри; у ній же золоті порошинки.",
        "7": "Стежок туди не знає хижий птах, і не загляне соколине око.",
        "8": "Не ходили по ній величні звірі й не ступав по ній лев.",
        "9": "Людина ж простягає Свою руку до крем’яної скелі й перевертає гори до їхніх основ;",
        "10": "вона пробиває у скелях штольні, її очі бачать усе дорогоцінне.",
        "11": "Вона загачує джерела й виносить звідти все заховане на світло.",
        "12": "Але де можна знайти мудрість, – де її родовище?",
        "13": "Жодна людина не знає до неї дороги, і її неможливо знайти на землі живих.",
        "14": "Безодня каже: Немає її в мене! Та й море говорить: І в мене її немає!",
        "15": "Не можна її придбати за чисте золото; вона не набувається за жодну вагу срібла.",
        "16": "Її не можна оцінювати за ціною офірського золота, чи за коштовними каменями – оніксом або сапфіром.",
        "17": "Її не зрівняти з золотом чи склом, не виміняти на золотий посуд.",
        "18": "А про коралі та кришталь не варто й згадувати, бо здобуття мудрості цінніше за рубіни.",
        "19": "Вона не прирівнюється навіть до ефіопського топаза, не оцінюється щирим золотом.",
        "20": "Отже, звідки все ж береться мудрість, і де родовище розуму?",
        "21": "Вона захована від очей усього живого, й закрита від небесного птаства.",
        "22": "Безодня і смерть кажуть: Ми тільки чули про неї власними вухами!",
        "23": "Лише Бог знає дорогу до мудрості й тільки Він знає її місцезнаходження.",
        "24": "Адже лише Він оглядає усі куточки землі, – Він бачить усе, що діється під небом.",
        "25": "Це Він визначив навіть вагу вітру, й виміряв ємність усіх вод.",
        "26": "Він встановив певні закони для дощу, та шляхи для блискавок з громом.",
        "27": "Ось тоді Він мудрість використав, виявив її, затвердив і випробував її.",
        "28": "Людині ж Він сказав: Страх Господній – це і є мудрість, а відсторонення від усякого зла – справжній розум!"
    },
    "29": {
        "1": "Продовжуючи далі свою промову, Йов сказав:",
        "2": "О, якби мені стати таким, як я був за давніх місяців, – як за тих днів, коли мене оберігав Бог!",
        "3": "Коли Його світильник сяяв над моєю головою, і коли я при Його світлі йшов крізь темряву, –",
        "4": "таким, як я був за днів своєї молодості, коли Божа милість сяяла над моїм наметом.",
        "5": "Коли Всемогутній ще був зі мною, а навколо мене юрмились мої діти.",
        "6": "Коли мої ноги купались у молоці, а зі скелі витікали для мене потоки олії.",
        "7": "Коли я виходив до міської брами, щоб зайняти на площі своє місце,",
        "8": "то юнаки, побачивши мене, ховались, а сивоголові вставали й стояли.",
        "9": "Вельможі на півслові зупиняли розмову, кладучи руку на свої уста.",
        "10": "Голос можновладців замовкав, як ніби їхній язик прилипав їм до піднебіння,",
        "11": "адже кожен, хто мене чув, благословляв мене, і хто мене бачив, звеличував мене,",
        "12": "бо я рятував убогого, що волав про допомогу, а також сироту та безпомічного.",
        "13": "Благословення гинучого сходило на мене, а серцю вдовиці доставляв я радість.",
        "14": "Я одягався в праведність, і вона була, наче моїм одягом, а справедливість була моєю короною.",
        "15": "Сліпому я був очима, а кульгавому – ногами.",
        "16": "Я був батьком для знедолених, а тяжбу, якої я не знав, ретельно досліджував.",
        "17": "Я трощив челюсті злочинцеві, вириваючи з його зубів здобич.",
        "18": "Я думав: Буду жити довго, – моїх днів буде так багато, як піску, і помру в родиннім гніздечку.",
        "19": "Моє коріння сягає до води, і роса ночує на моєму галуззі.",
        "20": "Адже моя слава постійно зростатиме, і мій лук у моїй руці завжди як новий.",
        "21": "Мене уважно слухали та мовчки чекали моєї поради.",
        "22": "Після моїх слів вже не було що додати, – моя мова зрошувала всіх освіжаючими краплями.",
        "23": "На мене чекали, як на дощ, і відкривали свої уста, як для весняної зливи.",
        "24": "Моя усмішка всіх підбадьорювала у вірі, й люди чекали мого ласкавого погляду.",
        "25": "Я обирав для них подальшу дорогу, й головував серед них; я жив, наче цар серед свого війська, стараючись потішити засмучених."
    },
    "30": {
        "1": "А тепер глузують наді мною молодші за мене віком, чиїх батьків я не прийняв би щоб поставити їх нарівні із псами, що охороняли мою отару.",
        "2": "Та й сила їхніх рук, – навіщо вона мені здалася? З часом занепала їхня колишня сила.",
        "3": "В результаті злиднів і нищівного голоду, вони гризли сухе коріння нещодавно зруйновної та спустошеної землі.",
        "4": "Вони зривали лободу попід кущами, а коріння рокитника було їхньою їжею.",
        "5": "З-поміж людського суспільства їх проганяли, – люди на них кричали, як на злодіїв,",
        "6": "тому вони проживали в глибоких ярах висохлих потоків, у підземних ямах та скальних печерах.",
        "7": "Серед чагарників вони, як звірі, завивали, збиралися серед колючих кущів й тулились одне до одного, –",
        "8": "рід жалюгідних, нащадки безіменних, вигнанці на землі…",
        "9": "Ось такі люди тепер знущаються, – образливі пісні про мене співають, – я став для них поговіркою.",
        "10": "Вони гидують мною, тримаються подалі від мене, а коли наближаються до мене, то неодмінно стараються плюнути в обличчя.",
        "11": "Адже Він ( Господь ) розв’язав мій пояс, упокорив мене, тому вони й знущаються наді мною.",
        "12": "Праворуч від мене підіймається та наволоч, підставляють мені ноги, й вимощують проти мене власну дорогу, щоб мене погубити.",
        "13": "Зіпсували мій шлях ( долю ), користаючись з мого нещастя, і ніхто їх не зупинить.",
        "14": "Приходять ватагою, наче через широкий вилом, навалюються, наче руйнівні буруни.",
        "15": "Мною опанували страхіття, моя гідність розвіялись наче по вітру, і мій добробут проминув, наче хмара.",
        "16": "І зараз моя душа вмліває ( ниє ) у мені, – мною заволоділи дні смутку…",
        "17": "Вночі мої кості ніби пронизує біль, – навіть мої жили не розслаблюються.",
        "18": "З надзвичайною силою Він ( Господь ) вхопив мене за мій одяг, душить мене воротом моєї сорочки.",
        "19": "Він укинув мене в болото, уподібнив мене до пороху та попелу.",
        "20": "Я волаю до Тебе, але Ти мені не відповідаєш, стою перед Тобою, однак Ти не звертаєш на мене уваги.",
        "21": "Яким же безжалісним Ти став до мене, Своєю могутньою рукою шмагаючи мене!",
        "22": "Ти мене підхопив, наче вітром, посадив мене на нього й звелів летіти, щоб мене не стало.",
        "23": "Знаю я, що Ти мене провадиш до смерті, – до дому, призначеного для всього живого.",
        "24": "Але, хіба ж не простягає руки потопаючий, волаючи у своєму нещасті про допомогу?",
        "25": "Хіба ж я не плакав над тим, кому в житті було важко? Чи я від душі не співчував нещасному?",
        "26": "Тому я очікував добра, та прийшло зло; сподівався світла, а настала темрява.",
        "27": "У мене всередині все кипить і не заспокоюється, – кожен день приносить мені лише нещастя.",
        "28": "Я почорнів, але не від сонця, – встаю посеред громади та волаю про допомогу.",
        "29": "Я став братом шакалам і товаришем страусам.",
        "30": "Шкіра на мені почорніла, а мої кості палають вогнем.",
        "31": "Моя арфа постійно голосить, а моя сопілка видає лише звуки ридання…"
    },
    "31": {
        "1": "Я уклав умову зі своїми очима, що не буду пожадливо дивитись на дівчат.",
        "2": "Але яка моя доля від Бога згори, і яка спадщина від Всемогутнього з небесних висот?",
        "3": "Хіба не чекає нечестивого загибель, а злочинців – нещастя?",
        "4": "Хіба ж Бог не бачить моїх доріг, рахуючи кожен мій крок?",
        "5": "Тож якщо я діяв фальшиво, й мої ноги поспішали до обману,",
        "6": "то нехай мене Господь зважить на вазі справедливості, і Він упевниться в моїй невинності.",
        "7": "Якщо мої кроки ухилялись з правдивої дороги, й моє серце йшло за моїми очима, а свої руки я заплямував нечистотою,",
        "8": "то нехай інший їсть те, що я посіяв на полі, а мої пагінці ( нащадки ) нехай будуть вирвані з землі з корінням!",
        "9": "Якщо моє серце зваблювалось чужою жінкою, і я крадькома чатував на неї біля дверей мого товариша,",
        "10": "то нехай моя дружина меле ( віддається ) іншому, і нехай інші насолоджуються нею!",
        "11": "Бо це була би розпуста, підсудний злочин.",
        "12": "Адже це той вогонь, що пожирає до цілковитого знищення, і міг би погубити все мною нажите.",
        "13": "Якби я знехтував правом мого слуги чи моєї служниці, коли вони позивались проти мене в суді,",
        "14": "то що робив би я, якби Бог піднявся на їхній захист, і яку відповідь я дав би Йому?",
        "15": "Адже Той, Хто створив мене у материнському лоні, створив і мого слугу? Він Єдиний створив нас в однаковому лоні.",
        "16": "Хіба я відмовляв убогому в його проханні, чи з моєї вини засмучувалась удова?",
        "17": "Хіба я сам з’їдав шматок свого хліба, й не ділився ним із сиротою,",
        "18": "яку з моїх молодих років я виховував, наче рідний батько, опікуючись нею від материнського лона?!",
        "19": "Якщо я бачив когось, що замерзав без одягу, або бідолаху, який не мав чим прикритись,",
        "20": "то хіба пізніше його серце мене не благословляло, коли він зігрівався вовною з моїх овець?!",
        "21": "Якщо будь-коли я підняв проти сироти свою руку, знаючи, що під час суду у брамі мені забезпечений захист,",
        "22": "то нехай відпаде моє плече від ключиці, моя рука нехай відламається від ліктя!",
        "23": "Адже я завжди зі страхом думав про відплату від Бога, й перед Його величчю я не міг нічого подібного зробити.",
        "24": "Якщо я покладав свою надію на золото, і до щирого золота я говорив: Ти – моя надія;",
        "25": "якщо я тішився моїм великим багатством, тобто здобутим своїми руками майном;",
        "26": "якби, спостерігаючи за світлом сонця, коли воно сяяло і величністю місяця, як він величаво пливе по небу,",
        "27": "і потай захоплювався ними своїм серцем, а своїми устами цілував свою руку,",
        "28": "то це був би підсудний злочин, адже я зрадив би Всевишнього Бога.",
        "29": "Чи може я тішився нещастям свого ворога, і був радий, що його спіткало лихо?",
        "30": "Ніколи! Адже я не дозволяв, аби мої уста згрішили прокляттям, бажаючи смерті ворога.",
        "31": "Хіба мої домашні не говорили: Хто тільки не насичувався його м’ясом?!",
        "32": "Чужинець ніколи не ночував на вулиці, адже мої двері я завжди відкривав кожному приходцеві.",
        "33": "Якщо я, – що переважно чинять люди, – приховував свої переступи, затаївши свій гріх у самому собі,",
        "34": "бо мені було би страшно великої громади, – та й сором перед родиною лякав би мене, – тому я мовчав би й боявся підійти до дверей свого дому.",
        "35": "О, якби, нарешті, хтось вислухав мене! Ось мій підпис! Нехай же до мене відізветься Всемогутній! Волів би я мати письмове оскарження навіть свого ворога!",
        "36": "Адже я готовий покласти його на свої плечі, – як вінком, прикрасив би ним свою голову.",
        "37": "Число своїх кроків я йому сказав би, наблизившись до нього, як до можновладця.",
        "38": "І якби проти мене свідчило моє поле, і водночас плакали його борозни, волаючи про помсту",
        "39": "через те, що я споживав його ( поля ) врожай, не оплачений мною, як її власником, хоч примушував важко працювати тих,",
        "40": "що землю обробляли, – то замість пшениці нехай виросте на ньому терен, а замість ячменю – бур’ян! На цьому закінчились промови Йова…"
    },
    "32": {
        "1": "Троє друзів Йова також перестали протирічити, оскільки бачили, що, згідно з його промовами, він вважав себе правим.",
        "2": "Тоді запалав гнівом Елігу, син Баракела, бузієць з Рамового роду. Він розгнівався на Йова через те, що той, виправдовуючись, вважав себе справедливішим навіть за Бога.",
        "3": "Він запалився гнівом також і на трьох його друзів за те, що вони не змогли переконати Йова, хоча й вважали його винуватим.",
        "4": "Досі Елігу не встрявав у їхню розмову з Йовом, з поваги, оскільки всі вони були віком старші за нього.",
        "5": "Але, побачивши, що ці троє мужів уже не мають що відповісти, Елігу запалав гнівом.",
        "6": "Отже, тепер цей бузієць Елігу, син Баракела, озвався й сказав: Я наймолодший за віком, а ви всі старші, тому я вагався, побоюючись висловити вам свою думку.",
        "7": "Я вважав: Нехай веде розмову вік, – похилі роки хай висловлюють мудрість.",
        "8": "Насправді ж у людині є Дух, і натхнення Всемогутнього, що наділяє її розумом.",
        "9": "Не завжди люди похилого віку є мудрими, і не лише старість здатна зрозуміти правоту.",
        "10": "Тому я кажу: Послухайте мене, і я також сповіщу те, що знаю.",
        "11": "Ось я постійно очікував на ваші чергові промови, прислухався до ваших міркувань. Поки ви шукали належних слів,",
        "12": "я уважно приглядався до вас, проте не було серед вас жодного, хто переконав би Йова, хто відповів би на його переконання.",
        "13": "Тому не варто стверджувати, мовляв: ми знайшли мудрість, – Бог нас навчає, а не людина…",
        "14": "Не до мене він скеровував свої промови, тому і я не відповідатиму йому вашими словами!",
        "15": "Розгублені, ви більше не відповідали, – вам забракло слів.",
        "16": "Невже я мав би чекати тільки тому, що ви мовчали і більше не відповідали?",
        "17": "Отже, я також зі свого боку хочу відповісти, – й по можливості висловити те, що знаю.",
        "18": "Адже я переповнений словами, – мій внутрішній дух спонукає до цього.",
        "19": "Я став, наче закритий бурдюк з молодим вином, що готовий тріснути.",
        "20": "Оце я висловлюсь, і мені стане легше, відкрию свої уста й промовлю.",
        "21": "Адже я не зважатиму на особу, і не догоджуватиму нікому,",
        "22": "бо підлещуватись не вмію, і коли щось не так, нехай мене покарає мій Творець."
    },
    "33": {
        "1": "Тому послухай, Йове, мою промову та постарайся зрозуміти всі мої слова.",
        "2": "Ось я відкриваю свої уста, і всі слова моїх уст висловить мій язик.",
        "3": "Адже всі мої слова випливатимуть від чистого серця, передаючи чисту правду мого розуму.",
        "4": "Божий Дух мене створив, і дихання Всемогутнього мене оживило.",
        "5": "Якщо можеш, відповідай мені, приготуйся і можеш мені заперечувати!",
        "6": "Як і ти, я перебуваю перед Богом; як і ти, я також виліплений з глини.",
        "7": "Тому страх переді мною не повинен тебе непокоїти, і моя рука також не буде тяжіти над тобою.",
        "8": "Ось що ти говорив до мого слуху, і що я чув з твоїх уст, а саме:",
        "9": "Я чистий й невинуватий, – я непорочний, і гріха в мене немає.",
        "10": "Він же ( Бог ) висуває проти мене звинувачення, і вважає мене Своїм ворогом.",
        "11": "Він закував мої ноги в колодки, й слідкує за всіма моїми стежками…",
        "12": "Але якраз у цьому ти не правий, і я тобі про це кажу, адже Бог більший за людину.",
        "13": "Чому ж ти нарікаєш на Нього, мовляв: на жодне моє слово не відповідає…",
        "14": "Адже Бог скаже раз, скаже вдруге, але на те людина часто не зважає.",
        "15": "У сні, в нічному видінні, коли глибокий сон на людей надходить, як вони сплять на своїх ліжках, –",
        "16": "тоді Він розтулює людям вуха, непокоїть їх і застерігає,",
        "17": "щоб відвернути людину від поганого вчинку, і вберегти мужа від гордині;",
        "18": "зберегти його душу від могили, – його життя захистити від смертельного удару.",
        "19": "Бог напоумляє його хворобою на його ліжку, та постійним болем у його кістках,",
        "20": "так що він відвертається від хліба, і його душа – від улюбленої їжі.",
        "21": "Його тіло марніє до невпізнання, і виступають його кістки, яких раніше не було видно.",
        "22": "Таким чином його душа може наближатися до краю могили, – його життя буде на крок до смерті.",
        "23": "Але якщо виявиться біля нього ангел-посередник, один з тисячі, щоб сказати йому, як він мав би жити,",
        "24": "якщо він змилується над ним і скаже Богу: Спаси його, аби він не зійшов у могилу, – я знайшов за нього викуп.",
        "25": "Тоді його тіло відмолодиться, як у юності, й до нього знову повернеться молодість.",
        "26": "Коли він молитиметься до Бога, Той виявить до нього прихильність, дозволить йому з радістю оглядати Його славне обличчя, і поверне людині її праведність.",
        "27": "Він ( чоловік ) дивитиметься на людей і говоритиме: Я грішив, спотворюючи істину, але мені Бог не відплатив тим на що я заслуговував.",
        "28": "Він врятував моє життя, аби я не зійшов у могилу; я живий і бачу світло!‥",
        "29": "Все це Бог чинить з людиною двічі, а то й тричі,",
        "30": "щоб врятувати його душу від могили й освітити його світлом життя.",
        "31": "Усвідом це, Йове, й далі слухай мене; мовчи, а я буду говорити!",
        "32": "Якщо ж маєш що сказати, відповідай мені, – говори, адже я охоче визнав би твою правоту.",
        "33": "Якщо ні, то в такому разі слухай мене далі, помовчи, і вже я тебе вчитиму мудрості."
    },
    "34": {
        "1": "Отже, продовжуючи промову, Елігу сказав:",
        "2": "Послухайте, мудреці, моїх слів! Зверніть увагу ті, що мають знання.",
        "3": "Адже вухо розрізняє слова, як піднебіння ( язик ) смакує їжу.",
        "4": "Давайте разом визначимо, що таке істина, й визнаємо, що добре.",
        "5": "Ось Йов сказав: Я праведний, Бог відмовив мені в правосудді.",
        "6": "Чи мав би я, всупереч справедливості, казати про себе неправду, адже моя рана невиліковна, хоч я невинуватий…",
        "7": "Чи є ще такий чоловік, як Йов, котрий пив би глузування, наче воду;",
        "8": "котрий так товаришував би зі злочинцями і спілкувався б з нечестивими?",
        "9": "Адже він сказав: Немає жодної користі з того, щоб догоджати Богові…",
        "10": "Тому послухайте мене, розумні мужі: Бог далекий від усякого зла, і немає у Всемогутнього несправедливості.",
        "11": "Безумовно, Він відплачує людині за її вчинками, й у відповідності зі своїми вчинками вона отримує.",
        "12": "Адже Бог і справді не чинить зла, – Всемогутній не викривлює правосуддя!",
        "13": "Хто йому довірив владу над землею і хто доручив усесвіт?‥",
        "14": "І якби Він вирішив повернути Свого Духа назад, – тобто забрати до Себе дихання, яке дав,",
        "15": "то в одну мить загинуло б усе живе, і людина повернулася б у порох землі…",
        "16": "Якщо у тебе є розум, усвідом це, й прислухайся до змісту моїх слів.",
        "17": "Хіба міг би правити той, хто ненавидить правосуддя? Як же ти можеш звинувачувати Праведного й Всемогутнього?‥",
        "18": "Хіба може хтось сказати цареві, що він негідник, а можновладця назвати нечестивцем?",
        "19": "Адже Він неупереджено ставиться до князів, і не робить жодної різниці між убогим і багатим, оскільки всі вони є ділом Його рук.",
        "20": "Умирають однаково, як оком змигнути, посеред ночі; Він доторкнеться – і їх немає. Він без жодного руху руки усуває наймогутніших.",
        "21": "Адже Його очі над усіма дорогами людини, і Він бачить кожен її крок.",
        "22": "Немає такої темряви, ані густого мороку, де могли би заховатись злочинці.",
        "23": "Він не визначає людині жодного терміну, коли їй потрібно було би з’явитись на Божий суд.",
        "24": "Він наймогутніших розтрощує без допиту, і замість них ставить інших, –",
        "25": "адже Він і так добре знає їхні вчинки, – і в одну ніч усе може змінити, так що вони безслідно зникають.",
        "26": "За їхні злочини Він їх карає на очах у всіх, особливо",
        "27": "за те, що відвернулися від Нього, і знехтували Його дорогами.",
        "28": "Він виявляє, що до Нього дійшов зойк убогих і Він почув волання знедолених.",
        "29": "Якщо ж Він перебуває в спокої, то хто посміє Його потривожити, і якщо Він закриє Своє обличчя, то хто Його побачить, – тоді як перед Ним однаково відкриті як цілі народи, так і окремі люди,",
        "30": "аби негідник не владарював, знущаючись з народу.",
        "31": "Чому би не сказати Богові так: Я покараний, й більше не чинитиму зла;",
        "32": "навчи мене того, чого я не знаю, а якщо я вчинив гріх, то більше його не повторюватиму.",
        "33": "Невже ти гадаєш, що Бог має тебе винагородити згідно з твоїм бажанням, зважаючи на те, що ти заперечуєш свою провину? Вибирати тобі, а не мені, – скажи, якщо знаєш.",
        "34": "Люди розумні зі мною погодяться, – мудра людина, яка мене слухає, погодиться, що",
        "35": "Йов говорить нерозважливо, – в його словах відсутній здоровий глузд.",
        "36": "О, якби Йов до кінця був викритий за свої відповіді, які більше личать нечестивим людям!",
        "37": "Адже він до свого гріха додає ще й блюзнірство, – над нами знущається і примножує висловлювання проти Бога."
    },
    "35": {
        "1": "Продовжуючи промову Елігу далі сказав:",
        "2": "Невже ти вважаєш слушним стверджувати: Я більш правий ніж Бог!",
        "3": "Адже ти говориш: Яка Тобі користь від того, грішу я, чи ні?",
        "4": "Я кількома словами відповім тобі і заодно твоїм приятелям:",
        "5": "Подивися на небо і поміркуй, зверни увагу на хмари, як вони високо над тобою!",
        "6": "Якщо ти грішиш, то що тим заподієш Богові? Навіть якщо твоїх злочинів багато, то хіба ти цим зашкодиш Йому?",
        "7": "Так само й коли ти праведний, то що Йому додаєш? Або що Він отримує від тебе?",
        "8": "Твоє нечестя може зашкодити лише подібній до тебе людині, як і твою праведність, зауважать насамперед інші люди!",
        "9": "Адже люди стогнуть і лементують через великі утиски інших, волають про допомогу з приводу гноблення сильніших за них.",
        "10": "Проте ніхто не питає: Де є Бог, мій Творець, Котрий і вночі підіймає настрій, щоб співати?",
        "11": "Який учинив нас розумнішими за польових звірів і розважливішими від небесних птахів?!",
        "12": "Вони можуть кричати, проте через зарозумілість злочинців Він не відповідає.",
        "13": "Безперечно, Бог не слухає марнослів’я, – Всемогутній не звертає на це уваги.",
        "14": "Хоч ти говориш, що Його не бачиш, Його судочинство неминуче, тому очікуй на Нього.",
        "15": "А тепер, поки Божий гнів не став покаранням, і Він не безмірно карає за провину, –",
        "16": "Йов легковажно відкриває свої уста, й несвідомо примножує свої слова."
    },
    "36": {
        "1": "Продовжуючи промову далі, Елігу сказав:",
        "2": "Потерпи мене ще трішки, і я тобі ще дещо скажу відносно Бога.",
        "3": "Своє відання я почну здалека, і доведу справедливість мого Творця.",
        "4": "Воістину, в моїх словах немає неправди, – перед тобою людина, яка знає, що говорить!",
        "5": "Хоч Бог є Всемогутнім, однак Він ніким не нехтує, оскільки Він потужний силою і добрий серцем.",
        "6": "Він не підтримує життя нечестивого, проте чинить правосуддя знедоленим.",
        "7": "Він не відверне Своїх очей від праведних, а посадить їх на престолі разом з царями, і вони повіки користуватимуться пошаною.",
        "8": "А коли вони, закуті в кайдани й пов’язані мотузками горя,",
        "9": "то це означає, що Він їм виявляє їхні вчинки, вказуючи на їхні провини, оскільки вони загорділи.",
        "10": "Він відкриває їм вуха й застерігає, – каже їм відвернутись від беззаконня.",
        "11": "І якщо вони прислухаються й почнуть Йому служити, то закінчать свої дні у добробуті, насолоджуючись роками життя.",
        "12": "А якщо не послухаються, то загинуть від стріли, – помруть у своїй нерозсудливості.",
        "13": "Нечестиві серцем люди сповнені гнівом, вони навіть не волають про допомогу, коли Він їх в’яже.",
        "14": "Вони вмирають у розквіті молодості, і своє життя закінчують поміж розпусниками.",
        "15": "Він спасає страждальця шляхом страждань, – через пригноблення відкриває їхній слух.",
        "16": "І тебе також Він вириває з пащі страждань на широкий простір, де немає утиску, а твій стіл був би переповнений достатком їжі.",
        "17": "Але якщо ти прагнеш засудження нечестивих, так що твої думки лише про суд і вирок для них,",
        "18": "дивись, щоб твій гнів не довів тебе до блюзнірства, а великий викуп страждань хай не відверне тебе від покаяння.",
        "19": "Хіба тобі в стані допомогти твоє величезне багатство, чи всі твої зусилля?",
        "20": "Не бажай тієї ночі, коли всі народи зникатимуть зі своїх місць!",
        "21": "Бережись, не схиляйся до злочину, бо саме через це ти переносиш страждання!",
        "22": "Адже Бог є величний у Своїй могутності, бо хто ще так навчає, як Він?",
        "23": "Хто Йому вказує, як Він має чинити, і хто може сказати: Ти вчинив несправедливо?",
        "24": "Пам’ятай, що краще звеличувати Його діяльність, яку оспівують люди.",
        "25": "Всі люди зі здивуванням здалеку приглядаються до Його вчинків.",
        "26": "Воістину, наш Бог величний, хоч для нас незбагненний, і число Його літ недослідиме!",
        "27": "Він збирає краплі дощу, які перетворюються на пару і знову зливаються дощами,",
        "28": "які сочаться з хмари, та щедро зрошують багатьох людей.",
        "29": "Хто може зрозуміти, як формуються хмари, гуркіт грому з Його місцеперебування?",
        "30": "Це Він Своїм сяйвом оточує хмари і вкриває морські глибини.",
        "31": "Так Він звершує суд над народами, і так дає їм вдосталь усього необхідного.",
        "32": "З Його рук виходить блискавиця, і Він наказує їй, куди має вдарити.",
        "33": "Гуркіт Його грому звіщає про Нього, – навіть тварини відчувають його ( грому ) наближення."
    },
    "37": {
        "1": "Від цього затремтіло моє серце й зрушилось зі свого місця.",
        "2": "Слухайте уважно, слухайте рокотіння Його голосу, – він, наче грім, лунає з Його уст!",
        "3": "Він розлягається попід усім небом, а Його блискавки сягають країв землі.",
        "4": "І навіть за ними ( краями землі ) лунає їхній відгомін, – Він гримить голосом своєї величі, й ніхто не в змозі затримати або змінити Його голос і сяйво блискавиць.",
        "5": "Своїм дивовижним голосом, схожим на грім, Бог звершує чудеса, яких ми не можемо збагнути.",
        "6": "Він наказує снігові: Покрий землю! Дощі й зливи також у Його владі!",
        "7": "Його печатка на руці кожної людини, аби всі люди усвідомлювали Його діяльність.",
        "8": "Звірі шукають лігвища, або засинають у своїх барлогах.",
        "9": "Зі сховищ півдня надходять буревії, а північні вітри приносять холоднечу.",
        "10": "Від Божого подиху утворюється мороз, і широчінь вод вкривається льодом.",
        "11": "Він вологою навантажує хмару, а грозові хмари утворюють Його блискавки.",
        "12": "Хмари пливуть і кружляють, виконуючи Його волю, і творять усе, що Він їм наказує, по всьому кругу землі,",
        "13": "приносячи на землю чи то Його кару, чи благословення.",
        "14": "Усвідом це, Йове! Зупинись і подумай про дивовижні Божі діла.",
        "15": "Чи знаєш ти, які завдання визначив для них Бог, та як Він із хмари блискавицю викликає?",
        "16": "Чи відаєш ти, як підвішені хмари, адже це чудеса Того, Хто Досконалий в усякій мудрості?!",
        "17": "Ти, кому душно від спеки в своєму одязі, коли відпочиває земля під південним вітром, –",
        "18": "чи потрапиш, як Він, розпростерти небесне склепіння, міцне, немов лите дзеркало.",
        "19": "Навчи нас, що мали би сказати Богу, бо через нашу необізнаність ми не можемо підібрати належні слова.",
        "20": "Хіба можна Йому сказати: Зачекай, я говоритиму? Хіба можна таке сказати і не загинути?",
        "21": "Неможливо дивитись на світло сонця після того, як вітер розжене хмари, які його закривали.",
        "22": "Так золотисте сяйво Божої вражаючої величі приходить з півночі.",
        "23": "Всемогутній, Якого неможливо осягнути, потужний силою та правосуддям, і багатий справедливістю, Він нікого не пригноблює.",
        "24": "Тому нехай Його бояться люди, адже Він не звертає уваги і не виявляє прихильності до кожного, котрий мудрий у власних очах…"
    },
    "38": {
        "1": "Після цього Господь відізвався до Йова з-посеред бурі й промовив:",
        "2": "Хто то такий затьмарює Мої задуми нерозважливими словами?",
        "3": "Підпережись, як належить мужчині, – Я буду тебе питати, а ти Мені відповідай!",
        "4": "Де ти був, коли Я закладав основи землі? Скажи, якщо знаєш!",
        "5": "Чи тобі відомо, хто визначив її розміри? Або хто протягнув над нею мірний шнур?",
        "6": "На чому покладено її підвалини, або хто заклав її наріжний камінь,",
        "7": "під веселі співи ранішніх зір, коли всі Божі сини радісно вигукували гімни радості?!",
        "8": "Хто зачинив море брамами, коли пінячись воно виривалось, немовби виходило з лона;",
        "9": "коли Я учинив для нього хмару як одяг, а густий туман зробив його пелюшками?!",
        "10": "Це Я визначив йому Мою границю й поставив засуви та брами,",
        "11": "звелівши: Досі дійдеш, але не далі, – тут розбиватимуться твої гордовиті потужні хвилі!",
        "12": "Хіба ти коли-небудь, протягом свого віку, наказував ранкові, коли він має настати, або зорям їхнє місце,",
        "13": "аби вони охопили краї землі, і скинули з неї нечестивих;",
        "14": "щоб земля перетворилась, на м’яку глину під печаткою, і стала барвистою, немов одежа;",
        "15": "щоб у нечестивих було віднято їхнє світло, а піднесена для удару рука зламалась?!",
        "16": "Чи ти будь-коли спускався до морських джерел, і чи проходжувався дном безодні?",
        "17": "Чи відкривались перед тобою брами смерті, і чи ти бачив брами смертної тіні?",
        "18": "Чи ти осягав своїм розумом широчінь землі? Скажи, якщо усе те знаєш!",
        "19": "Де та дорога, що веде до осель світла, та де місцезнаходження темряви,",
        "20": "аби її запровадити на її власну територію по стежці, що веде до її дому?",
        "21": "Напевно, ти знаєш, бо вже тоді ти народився, і твій вік дуже великий!?‥",
        "22": "А може ти доходив до сховищ снігу, і бачив комори граду,",
        "23": "що Я зберігаю на час лихоліття, на день битви і війни?!",
        "24": "Якою дорогою розповсюджується світло, й розноситься по землі південний вітер?",
        "25": "Хто провів русла для дощової зливи, й проклав дорогу гуркотові грому,",
        "26": "щоб посилати дощ на незаселену землю, та на безлюдну пустелю,",
        "27": "аби щедро зрошувати незаселені та покинуті місцевості, викликаючи ріст свіжої зелені?",
        "28": "Чи має дощ батька, і хто зароджує краплі роси?",
        "29": "З чийого лона виходить лід, і хто виношує в собі небесний іній?",
        "30": "Адже вода застигає й стає, наче камінь, – навіть безодні вод замерзають!",
        "31": "Чи можеш збагнути зоряне скупчення Плеяди, чи послабити смугу сузір’я Оріона?",
        "32": "Чи виведеш в належний час сузір’я, і чи попровадиш сузір’я Воза ( Медведиці ) з його дітьми?",
        "33": "Чи ти знаєш закони неба, і хіба ти встановлюєш їхню владу на землі?",
        "34": "Чи зумієш настільки голосно крикнути хмарам, аби на тебе вони полились рясним дощем?",
        "35": "Чи можеш випустити блискавиці, щоб вони потім прийшли та сказали тобі: Ось ми!?",
        "36": "Хто вклав мудрість у серце? Хто дав розумові мислення?",
        "37": "Хто Своєю мудрістю веде рахунок хмарам, і хто нахиляє небесний посуд, виливаючи воду,",
        "38": "коли порох перетворюється на болото, а грудки злипаються докупи?!",
        "39": "А може це ти постачаєш їжу для левиці, і вгамовуєш голод левенят,",
        "40": "коли вони туляться у лігвищах, або, затаївшись, чекають у гущавині?",
        "41": "А хто готує їжу воронові, коли його пташенята волають до Бога, і блукають без поживи?"
    },
    "39": {
        "1": "Чи ти знаєш про час, коли народжують гірські кози, або може ти спостерігав болі ланей при пологах?",
        "2": "Хіба це ти встановлював, скільки місяців вони мають ходити вагітними, і чи тобі відомий час, коли вони будуть народжувати?",
        "3": "Вони стають навколішки й народжують своїх малят, звільняючись таким чином від своєї вагітності.",
        "4": "Їхня малеча підростає, набирається сил на відкритому просторі, потім залишає своїх матерів, і більше до них не повертається.",
        "5": "Хто подарував волю дикому ослу? Хто розв’язав цій дикій тварині пута,",
        "6": "якій Я призначив степ помешканням, а солончаки – його місцем перебування?!",
        "7": "Він зневажає гармидер міста і не чує криків погоничів;",
        "8": "він нишпорить по горах, шукаючи собі їжу, й знаходить потрібну травичку.",
        "9": "Чи захоче тобі служити дикий буйвол? Чи ночуватиме він біля твоїх ясел?",
        "10": "Чи ти міг би запрягти дикого буйвола у шлею, щоб він міг орати? Хіба він боронуватиме з тобою поле?",
        "11": "Хіба ти зможеш на нього покластися лише через те, що він має велику силу? Чи використаєш його у своїй праці?",
        "12": "Чи зможеш бути впевненим, що він допоможе зібрати врожай і завезе його на твій тік?",
        "13": "Страусиха весело розмахує крилами, але хіба це крило і пір’я лелеки, який літає?",
        "14": "Вона залишає на землі свої яйця, які зігріваються в піску,",
        "15": "але нерідко вона їх забуває на поверхні, – так що сама може їх розчавити, або їх розтопчуть польові звірі.",
        "16": "Вона жорстоко й недбало ставиться до своїх дітей, наче вони не її діти, – її не турбує, що всі її турботи будуть надаремними.",
        "17": "Адже Бог позбавив її здорового глузду, й не наділив її розумом.",
        "18": "Проте вона швидко бігає і, злякавшись, може піднятись на узгір’я й звідти поглузувати з коня і навіть з його вершника.",
        "19": "Хіба ти даєш коневі силу, покриваючи його карк ( зашийок ) гривою?",
        "20": "Хіба ти навчив його стрибати, наче сарана? Його могутній храп наганяє страх.",
        "21": "Він б’є копитами по землі, ніби потішаючись своєю силою, без страху кидається назустріч зброї ворога.",
        "22": "Він наче глузує над страхом, нічого не боїться, і не відвертається від меча.",
        "23": "Над ним брязкотить сагайдак, вістря списа і ратище,",
        "24": "але він, тремтячи від нетерпіння, з лютістю розбиває копитом землю, й, чекаючи сигналу труби, не може стояти спокійно.",
        "25": "На сигнал труби він відповідає протяжним іржанням, бо вже здалеку відчуває битву, чує голосні заклики військових командирів…",
        "26": "Хіба силою твого розуму ширяє в небі яструб, простягаючи свої крила на південь?",
        "27": "Чи за твоїм наказом підіймається вгору орел, і на вершині влаштовує своє гніздо?",
        "28": "На скелі він мешкає і ночує на зубчастих вершинах твердині.",
        "29": "Його зіркі очі вдивляються в далечінь, вистежуючи собі їжу.",
        "30": "Його орлята годуються кров’ю, тому він завжди там, де з’явився труп."
    },
    "40": {
        "1": "Далі, відповідаючи Йову з бурі, Господь промовив:",
        "2": "Невже той, хто сперечається зі Всемогутнім, буде й далі протирічити? Нехай оскаржувач Бога відповість на це запитання!",
        "3": "У відповідь Йов сказав:",
        "4": "Лише тепер я усвідомив, який я нікчемний! Що я можу Тобі відповісти? Я просто мою руку кладу на свої уста.",
        "5": "Я говорив раз, але більше не буду; так само й другий раз, проте вже не повторюватиму.",
        "6": "Тоді Господь знову озвався до Йова з бурі й сказав:",
        "7": "Підпережись, як годиться мужеві, приготуйся, – Я буду тебе питати, а ти Мені відповідай.",
        "8": "Невже ти справді відкидаєш Моє правосуддя й звинувачуєш Мене, щоб виправдатись самому?",
        "9": "Хіба в тебе така сила, як у Бога, і, подібно до Нього, ти можеш загриміти могутнім голосом?",
        "10": "Тоді зодягнися в славу й достоїнство, прикрась себе величністю і сяйвом!",
        "11": "Розпороши лютість твого гніву, подивись на зарозумілого й упокори його.",
        "12": "Ще раз глянь на всіх гордих, постав їх у принизливе становище і розтопчи нечестивих на місці.",
        "13": "Поховай їх усіх разом у землі, замкни їх, аби ніхто не бачив їхніх облич!",
        "14": "Тоді Я похвалю тебе, бо тоді твоя правиця змогла б тебе врятувати.",
        "15": "Але поглянь на бегемота, якого я створив, як і тебе. Він їсть траву, як віл.",
        "16": "Але подивись, яка сила в його стегнах, і яка потуга в м’язах його живота.",
        "17": "Він випростовує свого хвоста, подібно до кедра, а жили його клубів переплетені.",
        "18": "Його кості – наче мідні труби, а члени його тіла – ніби вилиті з заліза.",
        "19": "Він – початок Божих діл, і лише Його Творець може підняти на нього Свій меч.",
        "20": "Адже гори, де забавляються всі дикі звірі, постачають йому їжу.",
        "21": "Він вилежується під кущами лотоса, перебуває серед очерету та болота.",
        "22": "Лотоси своєю тінню його покривають, а навколо нього водяні верби.",
        "23": "Йому байдуже, коли піднімається ріка, тому він навіть не поворухнеться, хоча б весь Йордан ринув йому в пащу.",
        "24": "Хіба у нього на очах зважиться хтось його взяти, чи гаком проколоти ніздрю, щоб не бути схопленим у пащу?",
        "25": "Хіба піймаєш Левіятана вудкою, або може накинеш на його язик волосінь ( ліску )?",
        "26": "Чи зможеш вправити очеретину в його ніздрі, і чи проколеш його щелепу гаком?",
        "27": "А може він звернеться до тебе з жалісним проханням, чи просто лагідно заговорить з тобою?",
        "28": "Чи може він укладе з тобою заповіт, аби ти прийняв його назавжди слугою?",
        "29": "А може ти забавлятимешся з ним, наче з птахом, прив’язавши його для забави своїх дівчаток?",
        "30": "Чи будуть за нього торгуватись купці, перепродуючи його іншим торговцям?",
        "31": "Чи продірявиш його шкіру гарпунами, а його голову проб’єш рибацькою острогою?",
        "32": "Лише поклади на нього свою руку, і ти запам’ятаєш ту битву так, що більше подібного не захочеш робити."
    },
    "41": {
        "1": "Була б даремною надія його упіймати, адже лише один його вигляд валить на землю.",
        "2": "Немає такого сміливого, хто вирішив би його потривожити… А хто може встояти переді Мною?‥",
        "3": "Ніхто не може виступити проти Мене, й залишитись неушкодженим, – адже все, що є під небесами, Моє!‥",
        "4": "Не можу промовчати й щодо окремих частин тіла, про його незрівнянну силу й красу.",
        "5": "Хто би наважився відкрити поверхню його покриття, або хто насмілився б наблизитись до його подвійних щелеп?",
        "6": "Хто відкриє брами його пащі? Ряди його зубів викликають невимовний жах.",
        "7": "Його спина – то ряди щитів, щільно з’єднаних між собою й запечатаних, наче кременем.",
        "8": "Вони один до одного так притиснуті, що не проникає поміж них навіть повітря, –",
        "9": "кожен міцно з’єднаний з іншими, тому всі вони щільно тримаються разом, наче моноліт.",
        "10": "Коли він чхне, то спалахує блискавка, а його очі – наче сяйво зірниць.",
        "11": "З його пащі виходять палаючі смолоскипи й сиплються іскри вогню.",
        "12": "З його ніздрів виривається, подібна до диму пара, немов з киплячого котла на вогнищі.",
        "13": "Його подих – жевріюче вугілля, а з його пащі виходить полум’я.",
        "14": "У його шиї приховується могутність, – від нього втікає навіть сам страх.",
        "15": "Всі м’язи його тіла щільно прилягають наче нерухомо відлиті на ньому.",
        "16": "Його серце, наче вилите з каменю, воно тверде, як долішній жорновий камінь.",
        "17": "Коли він піднімається, то тремтять навіть найсміливіші й ховаються від страху.",
        "18": "В боротьбі з ним меч відскакує, – нічого не вдіють ні спис, ні стріли, ні кольчуга.",
        "19": "Адже для нього залізо – що солома, а мідь – як трухляве дерево.",
        "20": "Жодна стріла не примусить його втікати, а каміння з пращі для нього – все рівно що полова.",
        "21": "Дубова палиця – що тростина, а над занесеним списом він кепкує.",
        "22": "Його черево покрите, наче гострими черепками, – він борознить ними болото.",
        "23": "Наче казан, він приводить до кипіння безодню, а море перетворює на котел з киплячим зіллям.",
        "24": "За собою він залишає сяючий слід, – видається, що безодня посивіла.",
        "25": "Рівного йому безстрашного створіння, на землі немає.",
        "26": "На все найвище він дивиться спогорда, оскільки сам є царем над усім створінням."
    },
    "42": {
        "1": "Відповідаючи, Йов сказав Господу:",
        "2": "Я знаю, що Ти можеш усе, – в Тебе нездійсненних задумів не буває.",
        "3": "Бо й справді, хто може затьмарити Твої задуми своїм віданням? Я раніше говорив усе те тому, що не розумів пречудових, неосяжних для мене речей, – про те, чого я не знаю.",
        "4": "Тепер послухай мене Ти, що я скажу, – я Тебе запитаю, а Ти мене навчи.",
        "5": "Про Тебе раніше я лише чув, а тепер своїми очима Тебе побачив,",
        "6": "тому я всього сказаного раніше зрікаюсь і каюсь у поросі та попелі…",
        "7": "Так сталося, що після того як Господь закінчив розмову з Йовом, Господь звернувся зі словами до Еліфаза з Темана: Палає Мій гнів на тебе і на двох твоїх друзів за те, що ви не говорили про Мене правди так, як Мій слуга Йов.",
        "8": "Тому зараз візьміть собі сім тельців та сім баранів і підіть до мого слуги Йова, й принесіть їх у жертву всепалення за себе, а Мій слуга Йов помолиться за вас, адже лише його молитву Я візьму до уваги, щоб не вчинити з вами чогось лихого, тому що ви не говорили про Мене правди, як мій слуга Йов.",
        "9": "Тому Еліфаз із Темана, Білдад із Шуаху, та Цофар із Наами пішли й зробили так, як їм наказав Господь. Господь же був прихильним до молитви Йова.",
        "10": "Отже, Господь повернув добробут Йова, коли він помолився за своїх друзів. Господь примножив усе, що було в Йова, вдвічі.",
        "11": "Тоді прийшли до нього всі його брати, всі його сестри, а також усі, котрі знали його раніше, й бенкетували разом з ним у його домі. Вони висловлювали йому своє співчуття й потішили з приводу всіх тих нещасть, які Господь на нього допустив. І кожен дав йому по одній кесіті й по одній золотій обручці.",
        "12": "Господь же поблагословив останні роки Йова більше, ніж були його попередні роки. В нього було чотирнадцять тисяч овець, шість тисяч верблюдів, тисяча пар ( упряжок ) волів, тисяча ослиць.",
        "13": "Він мав також сім синів і три дочки.",
        "14": "Першу він назвав Єміма ( Голубка ), а другу – Кеція ( Приємний Аромат ), а третю – Керен Гаппук ( Пляшечка Парфумів ).",
        "15": "В усьому краю не було таких гарних дівчат, як дочки Йова. І їхній батько дав їм спадщину нарівні з їхніми братами.",
        "16": "Після цього Йов жив ще сто сорок років. Всього Йов прожив двісті сорок вісім років. Йов бачив своїх синів, онуків і правнуків до четвертого покоління.",
        "17": "Помер Йов у дуже похилому віці, наситившись життям."
    }
}