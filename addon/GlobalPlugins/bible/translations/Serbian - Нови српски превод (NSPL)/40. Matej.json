{
    "1": {
        "1": "Ovo je rodoslovna knjiga Isusa Hrista – sina Davidovog, sina Avrahamovog.",
        "2": "Avraham je imao sina Isaka, Isak Jakova, Jakov je imao Judu i njegovu braću,",
        "3": "Juda je sa Tamarom imao Faresa i Zaru, Fares je imao Esrona, Esron Arama,",
        "4": "Aram Aminadava, Aminadav Nasona, Nason Salmona.",
        "5": "Salmon je sa Rahavom imao Voza, Voz sa Rutom Ovida, Ovid je imao Jeseja.",
        "6": "Jesej je bio otac cara Davida. David je sa Urijinom ženom dobio Solomona.",
        "7": "Solomon je imao Rovoama, Rovoam Aviju, Avija Asafa,",
        "8": "Asaf Josafata, Josafat Jorama, Joram Oziju,",
        "9": "Ozija Jotama, Jotam Ahaza, Ahaz Jezekiju,",
        "10": "Jezekija Manasiju, Manasija Amosa, Amos Josiju.",
        "11": "Josiji su se rodili Jehonija i njegova braća za vreme vavilonskog izgnanstva.",
        "12": "Jehonija je, posle vavilonskog izgnanstva, imao Salatila, Salatilo Zorovavelja,",
        "13": "Zorovavelj Avijuda, Avijud Elijakima, Elijakim Azora,",
        "14": "Azor Sadoka, Sadok Ahima, Ahim Elijuda,",
        "15": "Elijud Eleazara, Eleazar Matana, Matan Jakova,",
        "16": "Jakov Josifa, koji je bio muž Marije, koja je rodila Isusa zvanog „Hristos“.",
        "17": "Dakle, od Avrahama do Davida bilo je četrnaest kolena, od Davida do vavilonskog izgnanstva četrnaest kolena, i od vavilonskog izgnanstva do Hrista takođe četrnaest kolena.",
        "18": "A evo kako se Isus Hrist rodio: njegova majka, Marija, bila je isprošena za Josifa. Međutim, pre nego što su postali supružnici, ispostavi se da je ona zatrudnela po Svetome Duhu.",
        "19": "Njen muž Josif, koji je bio pravedan čovek, ne želeći da je javno izvrgne sramoti, naumi da potajno raskine veridbu.",
        "20": "Tek što je on to naumio, kad gle, anđeo Gospodnji ukaza mu se u snu i reče mu: „Josife, Sine Davidov, ne boj se da uzmeš Mariju za ženu. Dete koje je u njoj začeto, delo je Svetoga Duha.",
        "21": "Ona će roditi sina, a ti ćeš mu dati ime ’Isus’, jer će on spasti svoj narod od njihovih greha.“",
        "22": "Sve se ovo dogodilo da se ispuni ono što je Gospod rekao po proroku:",
        "23": "„Evo, začeće devica i rodiće sina, i daće mu ime ’Emanuil’.“ (To u prevodu znači „Bog je s nama“.)",
        "24": "Kada se Josif probudio, učinio je ono što mu je anđeo Gospodnji zapovedio: uzeo je Mariju za ženu,",
        "25": "ali kao supružnici nisu živeli, sve dok ona nije rodila sina. Josif mu dade ime „Isus“."
    },
    "2": {
        "1": "U vreme kada se Isus rodio u Vitlejemu, u Judeji, u dane cara Iroda, dođoše u Jerusalim mudraci sa istoka,",
        "2": "i upitaše: „Gde je novorođeni Car judejski? Videli smo na istoku njegovu zvezdu, pa smo došli da mu se poklonimo.“",
        "3": "Kada je to čuo car Irod, uznemirio se i on i sav Jerusalim sa njim.",
        "4": "Onda je sazvao sve vodeće sveštenike i narodne znalce Svetog pisma i upitao ih: „Gde treba da se rodi Hristos?“",
        "5": "Oni mu odgovoriše: „U Vitlejemu Judinom, jer je ovako napisao prorok:",
        "6": "’A ti, Vitlejeme u zemlji Judinoj, ni po čemu nisi manje važan od vladalačkih gradova judejskih, jer iz tebe će izaći Vladar, koji će kao Pastir voditi moj narod Izrailj.’“",
        "7": "Irod je tada tajno pozvao mudrace k sebi, pa se podrobno raspitivao kod njih za vreme kada se pojavila zvezda.",
        "8": "Zatim ih je poslao u Vitlejem rekavši im: „Idite i pomno se raspitajte o detetu, pa kada ga nađete, javite mi da bih i ja došao i poklonio mu se.“",
        "9": "Kada su čuli šta im je car rekao, odoše. A na putu, eto zvezde koju su videli na istoku. Ona je išla ispred njih sve dok se nije zaustavila nad mestom gde se nalazilo dete.",
        "10": "Kada su videli tamo zvezdu, obuzela ih je silna radost.",
        "11": "Ušli su, zatim, u kuću i videli dete i njegovu majku Mariju, te su pali ničice i poklonili mu se. Onda su izvadili svoje dragocenosti i prineli mu darove: zlato, tamjan i smirnu.",
        "12": "Nakon toga su u snu bili upozoreni da se ne vraćaju Irodu, pa su se drugim putem vratili u svoju zemlju.",
        "13": "Kada su mudraci otišli, anđeo Gospodnji se ukaza Josifu u snu i reče mu: „Spremi se, uzmi dete sa majkom njegovom i beži u Egipat. Budi tamo dok ti ne kažem, jer će Irod tražiti dete da ga ubije.“",
        "14": "Josif se spremi, uzme dete sa njegovom majkom i po noći ode u Egipat.",
        "15": "Tamo je boravio sve dok Irod nije umro, da bi se ispunilo što je Gospod rekao preko proroka: „Iz Egipta pozvah Sina svoga.“",
        "16": "Kad je Irod video da su ga mudraci nadmudrili, žestoko se razbesneo i naredio da se u Vitlejemu i okolini pobiju sva deca od dve godine i niže, prema vremenu koje je doznao od mudraca.",
        "17": "Tada se ispunilo ono što je rekao prorok Jeremija:",
        "18": "„U Rami se glas čuje, jecaj i lelek glasni: to Rahilja za decom svojom nariče, i neće da se uteši, jer njih više nema.“",
        "19": "Kad je Irod umro, anđeo Gospodnji ukaza se Josifu u snu u Egiptu,",
        "20": "rekavši mu: „Spremi se, uzmi dete i njegovu majku i pođi u izrailjsku zemlju, jer su pomrli oni koji su tražili da se dete ubije.“",
        "21": "Josif se spremi, uzme dete i njegovu majku, pa se vrati u izrailjsku zemlju.",
        "22": "Međutim, kada je čuo da Judejom vlada Arhelaj umesto svog oca, uplašio se da ide tamo, ali je u snu bio upućen da ide u galilejsku oblast.",
        "23": "Otišao je tamo i nastanio se u gradu koji se zove Nazaret. Tako se ispunilo ono što su proroci rekli: „Nazvaće ga Nazarećaninom.“"
    },
    "3": {
        "1": "U one dane pojavio se Jovan Krstitelj propovedajući u Judejskoj pustinji.",
        "2": "Govorio je: „Pokajte se, jer se približilo Carstvo nebesko!“",
        "3": "To je ono što je rekao prorok Isaija: „Glas jednog pustinjom odzvanja: ’Put Gospodnji pripravite; drumove za njega poravnajte.’“",
        "4": "Sâm Jovan je bio odeven u odeću od kamilje dlake, a oko struka je imao kožni pojas. Hranio se skakavcima i divljim medom.",
        "5": "Ljudi iz Jerusalima, iz cele Judeje i iz cele jordanske oblasti dolazili su tada k njemu,",
        "6": "a on ih je krštavao u reci Jordanu, pri čemu su oni ispovedali svoje grehe.",
        "7": "Kada je Jovan video da fariseji i sadukeji dolaze da se krste, on im je rekao: „Porode zmijski, ko vam je rekao da bežite pred nadolazećim gnevom Božijim?",
        "8": "Nego, donesite plod koji dokazuje pokajanje.",
        "9": "I ne obmanjujte sebe govoreći u sebi: ’Avraham je naš otac!’, jer vam kažem da Bog može i od ovog kamenja da podigne decu Avrahamu.",
        "10": "Već je sekira spremna da u korenu poseče drveta, jer svako drvo koje ne rađa dobar rod, odseca se i baca u vatru.",
        "11": "Ja vas krštavam vodom radi pokajanja, ali posle mene dolazi neko ko je moćniji od mene, kome ja nisam dostojan ni sandale da ponesem. On će vas krstiti Svetim Duhom i ognjem.",
        "12": "U njegovoj ruci je lopata da oveje svoje gumno i da sabere žito u svoju žitnicu, a plevu će spaliti neugasivim ognjem.“",
        "13": "Tada Isus ode iz Galileje na Jordan da ga Jovan krsti.",
        "14": "A Jovan ga je odvraćao od toga, govoreći: „Ti treba mene da krstiš, a ti dolaziš k meni?“",
        "15": "A Isus mu odgovori: „Pusti sada, jer ovako nam valja ispuniti sve što je u skladu s Božijom pravednošću.“ Tada mu Jovan dopusti.",
        "16": "Odmah nakon što je Isus bio kršten, izašao je iz vode. Uto se otvore nebesa, i Isus ugleda Božijeg Duha kako kao golub silazi i spušta se na njega.",
        "17": "Tada se začuo glas s neba: „Ovo je Sin moj voljeni, koji mi je sva radost!“"
    },
    "4": {
        "1": "Tada je Duh odveo Isusa u pustinju, da ga đavo kuša.",
        "2": "Pošto je Isus postio četrdeset dana i četrdeset noći, napokon ogladne.",
        "3": "Kušač mu tada priđe i reče mu: „Ako si Sin Božiji, reci neka ovi kamenovi postanu hlebovi.“",
        "4": "Isus mu odgovori: „Neće čovek živeti samo od hleba, već od svake reči koja izlazi iz Božijih usta.“",
        "5": "Onda ga je đavo odveo u Sveti grad, postavio ga na vrh hrama",
        "6": "i rekao mu: „Ako si Sin Božiji, baci se dole jer je u Svetom pismu napisano: ’On će zapovediti svojim anđelima za tebe, da te svojim rukama ponesu, da nogom ne bi o kamen zapeo.’“",
        "7": "Isus mu odgovori: „Napisano je i ovo: ’Ne iskušavaj Gospoda, Boga svoga.’“",
        "8": "Tada je đavo opet odveo Isusa na jednu veoma visoku goru, pokazao mu sva svetska carstva i njihovu slavu,",
        "9": "i rekao mu: „Sve ću ti ovo dati ako padneš preda mnom i pokloniš mi se.“",
        "10": "Tada mu Isus odvrati: „Odlazi od mene, Satano! Jer u Pismu piše: ’Gospodu Bogu svome klanjaj se, i njemu jedinom služi.’“",
        "11": "Đavo je nakon ovoga otišao od Isusa, a anđeli su mu pristupili i služili mu.",
        "12": "Kada je Isus čuo da je Jovan odveden u tamnicu, povukao se u Galileju.",
        "13": "Napustio je Nazaret i nastanio se u Kafarnaumu, kraj mora, na području Zavulonovog i Neftalimovog plemena,",
        "14": "da bi se ispunilo ono što je Bog rekao preko proroka Isaije:",
        "15": "„Zemlja zavulonovska i zemlja neftalimska, na putu što vodi ka moru, s druge strane Jordana, Galileja mnogobožačka;",
        "16": "narod što u tami sedi, veliku je svetlost ugledao, onima što u kraju smrti žive, i pod njenom senkom sede, svetlost jarka osvanu.“",
        "17": "Od tada je Isus počeo da propoveda i govori: „Pokajte se, jer se približilo Carstvo nebesko!“",
        "18": "A kada je išao pored Galilejskog jezera, Isus vide dva brata, Simona, nazvanog Petar, i njegovog brata Andriju, kako bacaju mreže u more. Oni su, naime, bili ribari.",
        "19": "Isus im reče: „Pođite za mnom i ja ću vas učiniti ribarima ljudi.“",
        "20": "Oni su odmah ostavili mreže i krenuli za njim.",
        "21": "Pošavši odatle dalje, video je braću Jakova i Jovana, Zavedejeve sinove, kako u brodiću sa svojim ocem Zavedejem, krpe ribarske mreže, pa ih pozva.",
        "22": "I oni su odmah ostavili brodić i svog oca i krenuli za njim.",
        "23": "Isus je obilazio svu Galileju. Poučavao je narod u njihovim sinagogama, objavljivao Radosnu vest o Carstvu i lečio svaku bolest i svaku nemoć u narodu.",
        "24": "Glas o njemu raširio se po svoj Siriji. Ljudi su mu donosili sve bolesnike koji su patili od različitih bolesti i muka, opsednute zlim duhovima, obolele od padavice i nepokretne, i on ih je izlečio.",
        "25": "Za njim je išlo mnoštvo sveta iz Galileje, Dekapolja, Jerusalima, Judeje, i s one strane Jordana."
    },
    "5": {
        "1": "Kada je Isus video mnoštvo sveta, popeo se na goru, i pošto je seo, pristupiše mu njegovi učenici.",
        "2": "Isus poče da ih poučava, govoreći:",
        "3": "„Blaženi su siromašni duhom, jer je njihovo Carstvo nebesko.",
        "4": "Blaženi su žalosni, jer će primiti utehu.",
        "5": "Blaženi su krotki, jer će im se dati zemlja u nasledstvo.",
        "6": "Blaženi su gladni i žedni pravednosti, jer će se nasititi.",
        "7": "Blaženi su milostivi, jer će im se Bog smilovati.",
        "8": "Blaženi su čisti srcem, jer će oni Boga gledati.",
        "9": "Blaženi su mirotvorci, jer će ih Bog nazvati svojim sinovima.",
        "10": "Blaženi su prognani zbog pravednosti, jer je njihovo Carstvo nebesko.",
        "11": "Blaženi ste kad vas budu vređali i progonili i kada vas zbog mene lažno optuže pripisujući vam svako zlo.",
        "12": "Radujte se i kličite, velika je nagrada vaša na nebesima; tako su progonili i proroke pre vas.",
        "13": "Vi ste so zemlje. Ali ako so obljutavi, čime će povratiti slanoću? Neće više valjati ni za šta, osim da se izbaci i da je ljudi izgaze.",
        "14": "Vi ste svetlost svetu. Ne može se sakriti grad koji stoji na brdu.",
        "15": "I niko ne pali svetiljku i stavlja je pod mericu, nego na svećnjak, pa svetli svima u kući.",
        "16": "Tako neka zasvetli vaša svetlost pred ljudima, da bi oni, videći vaša dobra dela, proslavili Oca vašeg koji je na nebesima.",
        "17": "Nemojte misliti da sam došao da ukinem Zakon ili Proroke. Nisam došao da ukinem, nego da ispunim.",
        "18": "Zaista vam kažem: sve dok traju nebo i zemlja, ni najmanje slovo, ni jedna crtica neće nestati iz Zakona dok se sve ne ispuni.",
        "19": "Ali, ako neko proglasi nevažećom jednu od ovih najmanjih zapovedi, i tako nauči druge ljude, najmanjim će se nazvati u Carstvu nebeskom. A ko izvrši i tome nauči druge ljude, velikim će se nazvati u Carstvu nebeskom.",
        "20": "Jer vam kažem: ako vaša pravednost ne bude veća od pravednosti znalaca Svetog pisma i fariseja, nećete ući u Carstvo nebesko.",
        "21": "Čuli ste da je rečeno starima: ’Ne ubij! Svako ko ubije, odgovaraće za to pred sudom.’",
        "22": "A ja vam kažem da će svako ko se gnevi na svog brata, odgovarati pred sudom. A ko kaže svom bratu ’šupljoglavče’, odgovaraće za to pred Velikim većem, a ko kaže bratu ’budalo’, odgovaraće za to u ognju paklenom.",
        "23": "Ako doneseš žrtveni dar na žrtvenik i tamo se setiš da tvoj brat ima nešto protiv tebe,",
        "24": "ostavi svoj dar pred žrtvenikom, te idi i izmiri se prvo sa svojim bratom, pa onda dođi i prinesi svoj žrtveni dar.",
        "25": "Gledaj da se brzo nagodiš sa svojim zajmodavcem koji te vodi na sud. Učini to dok si još s njim na putu, da te zajmodavac ne bi predao sudiji, a sudija službeniku, pa ćeš biti bačen u tamnicu.",
        "26": "Zaista ti kažem: nećeš izaći odande dok ne isplatiš i poslednji dinar.",
        "27": "Čuli ste da je rečeno: ’Ne čini preljube!’",
        "28": "A ja vam kažem da svako ko gleda ženu sa požudom, već je učinio preljubu s njom u svome srcu.",
        "29": "Ako te tvoje oko navodi na greh, iskopaj ga i baci od sebe, jer bolje je da jedan ud bude mrtav za tebe, nego da sa celim telom budeš bačen u pakao.",
        "30": "I ako te tvoja desna ruka navodi na greh, odseci je i baci od sebe, jer bolje je da jedan ud bude mrtav za tebe, nego da sa celim telom budeš bačen u pakao.",
        "31": "Takođe je rečeno i ovo: ’Ako se neko razvede od žene, neka joj da potvrdu o razvodu.’",
        "32": "A ja vam kažem: svaki ko se razvede od svoje žene, osim u slučaju da je zatečena u bludu, navodi je da čini preljubu, i svaki ko se oženi razvedenom, čini preljubu.",
        "33": "I ovo ste čuli da je rečeno vašim precima: ’Ne kuni se krivo, nego izvrši ono što si se Gospodu zakleo.’",
        "34": "A ja vam kažem: ne kunite se nikako, ni nebom, jer je presto Božiji,",
        "35": "ni zemljom, jer je ona podnožje njegovim nogama, ni Jerusalimom, jer je to grad velikog Cara.",
        "36": "Ne kuni se ni svojom sopstvenom glavom, jer ne možeš ni jednu dlaku na glavi učiniti belom ili crnom.",
        "37": "Samo recite ’da’ kada nešto tvrdite, i ’ne’ kada nešto poričete. Što je više od ovoga, od Zloga je.",
        "38": "Čuli ste da je rečeno: ’Oko za oko i zub za zub.’",
        "39": "A ja vam kažem: ne suprotstavljajte se zlom čoveku, nego, ako te neko udari po desnom obrazu, okreni mu i drugi.",
        "40": "Ako neko hoće da ide na sud s tobom da bi ti uzeo košulju, daj mu i ogrtač.",
        "41": "Ako te neko natera da ideš jednu milju s njim, idi s njime i dve.",
        "42": "Daj onome koji traži od tebe, i ne okreći se od onoga koji hoće da pozajmi od tebe.",
        "43": "Čuli ste da je rečeno: ’Voli bližnjega svoga, a mrzi neprijatelja svoga.’",
        "44": "A ja vam kažem: volite svoje neprijatelje, i molite se za one koji vas progone.",
        "45": "Tako će se pokazati da ste deca Oca vašega koji je na nebesima, jer on daje da njegovo sunce obasjava i zle i dobre, i daje kišu i pravednima i nepravednima.",
        "46": "Jer ako volite one koji vas vole, kakvu ćete nagradu primiti od Boga? Ne čine li to isto i poreznici?",
        "47": "Ako pozdravljate samo svoje sunarodnike, činite li nešto posebno? Zar to isto ne čine i mnogobošci?",
        "48": "Budite, dakle, savršeni kao što je savršen Otac vaš nebeski."
    },
    "6": {
        "1": "Pazite da svoja dela pravednosti ne činite pred ljudima da bi vas primetili; inače nećete dobiti nagradu od Oca vašega koji je na nebesima.",
        "2": "Stoga, kad daješ milostinju, ne trubi pred sobom, kao što to licemeri čine po sinagogama i po ulicama, da bi ih ljudi veličali. Zaista vam kažem: već su primili svoju nagradu.",
        "3": "A ti kad daješ milostinju, neka tvoja levica ne zna šta čini tvoja desnica,",
        "4": "da tvoja milostinja bude u tajnosti. I Otac tvoj koji vidi ono što je tajno, uzvratiće ti javno.",
        "5": "Kada se molite, ne budite kao licemeri koji vole da se mole stojeći po sinagogama i po raskršćima ulica da bi ih ljudi videli. Zaista vam kažem, već su primili svoju nagradu.",
        "6": "A ti kada se moliš, uđi u svoju sobu, zatvori vrata za sobom i pomoli se svome Ocu koji vidi što je tajno. Tvoj Otac koji vidi što je tajno, uzvratiće ti javno.",
        "7": "I kada se molite, ne budite kao neznabošci koji gomilaju reči, misleći da će zbog mnogih reči biti uslišeni.",
        "8": "Ne budite kao oni! Naime, vaš Otac zna koje su vaše potrebe i pre nego što zatražite nešto od njega.",
        "9": "Vi se, dakle, molite ovako: ’Oče naš, koji si na nebesima, neka se slavi ime tvoje sveto,",
        "10": "neka dođe Carstvo tvoje, neka bude tvoja volja, kako na nebu, tako i na zemlji.",
        "11": "Hleb naš nasušni daj nam danas",
        "12": "i oprosti nam dugove naše kako smo i mi oprostili dužnicima svojim.",
        "13": "Ne daj da podlegnemo iskušenju, nego nas izbavi od Zloga.’",
        "14": "Jer, ako opraštate ljudima njihove prestupe, oprostiće i vama vaš Otac nebeski.",
        "15": "A ako ne opraštate ljudima, ni vama neće oprostiti Otac vaš vaše prestupe.",
        "16": "A kada postite, ne budite snuždeni kao licemeri, koji izobličuju svoje lice da bi ih ljudi videli kako poste. Zaista vam kažem: već su primili svoju nagradu.",
        "17": "A ti kada postiš, umij se i uredi svoju kosu mažući je uljem,",
        "18": "da ne primete ljudi da postiš, nego Otac tvoj koji vidi što je tajno. I Otac tvoj koji vidi što je tajno, uzvratiće ti javno.",
        "19": "Ne prikupljajte sebi blago na zemlji, gde ga moljci i rđa nagrizaju i gde lopovi potkopavaju i kradu.",
        "20": "Nego prikupljajte sebi blago na nebu, gde ni moljac ni rđa ne nagrizaju i gde lopovi ne potkopavaju i ne kradu.",
        "21": "Jer, gde je tvoje blago, tamo će biti i tvoje srce.",
        "22": "Oko je svetiljka telu. Ako je tvoje oko velikodušno, celo tvoje telo biće osvetljeno.",
        "23": "Ali ako je tvoje oko zavidno, celo tvoje telo biće u tami. Dakle, ako ono što te osvetljava postane tamno, kakva li će tek tama nastati u tebi!",
        "24": "Niko ne može služiti dva gospodara. Jer, ili će jednoga mrzeti, a drugoga voleti; ili će jednome biti privržen, a drugoga prezirati. Ne možete služiti Bogu i bogatstvu!",
        "25": "Zato vam kažem: ne brinite se za svoj život, šta ćete jesti ili šta ćete piti, niti za telo, čime ćete se odenuti. Nije li život vredniji od hrane i telo od odeće?",
        "26": "Pogledajte ptice na nebu! Niti seju, niti žanju, niti sabiru u žitnice, a vaš Otac nebeski ih hrani. Zar vi ne vredite mnogo više od njih?",
        "27": "Ko od vas može brinući se produžiti sebi život, makar samo za jedan čas?",
        "28": "A zašto se brinete za odeću? Pogledajte poljske ljiljane! Ne trude se niti predu.",
        "29": "A ja vam kažem da ni Solomon u svoj svojoj raskoši nije bio odeven kao i jedan od njih.",
        "30": "Pa ako Bog tako odeva bilje koje je danas u polju, a već sutra se baca u peć, koliko li će pre odenuti vas, o, maloverni!",
        "31": "Ne govorite zabrinuto: ’Šta ćemo jesti?’ ili: ’Šta ćemo piti?’ ili: ’Šta ćemo obući?’",
        "32": "Sve to traže i mnogobošci. Jer, zna vaš nebeski Otac da vam je sve to potrebno.",
        "33": "Tražite prvo Carstvo Božije i njegovu pravednost, a sve ovo će vam se dodati.",
        "34": "Prema tome, ne brinite se za sutrašnji dan, jer će se sutra brinuti o sebi. Svakom danu je dosta zla svoga."
    },
    "7": {
        "1": "Ne osuđujte, da sami ne biste bili osuđeni.",
        "2": "Jer kako vi sudite druge, tako će i vama biti suđeno. Kakvom merom merite, takvom merom će vama biti mereno.",
        "3": "Zašto vidiš trun u oku brata svoga, a ne primećuješ balvan u svome oku?",
        "4": "Ili, kako možeš da kažeš svome bratu: ’Daj da ti izvadim trun iz oka’, a u svome oku imaš balvan?",
        "5": "Licemere! Najpre izvadi balvan iz svoga oka, a onda gledaj kako da izvadiš trun iz oka svoga brata.",
        "6": "Ne dajte svetinje psima, jer će se okrenuti protiv vas i rastrgnuti vas, niti bacajte svoje bisere pred svinje, jer će izgaziti bisere.",
        "7": "Molite i daće vam se, tražite i naći ćete, kucajte i otvoriće vam se.",
        "8": "Jer, ko god moli, dobija, ko god traži, nalazi, i ko god kuca, tome se otvara.",
        "9": "Ko bi od vas svome sinu dao kamen, kad ovaj zatraži hleb,",
        "10": "ili mu dao zmiju, kad sin zatraži ribu?",
        "11": "Dakle, kada vi, budući zli, umete da dajete dobre darove svojoj deci, koliko će više vaš Otac koji je na nebesima dati dobra onima koji zatraže od njega?",
        "12": "Sve što hoćete da ljudi čine vama, činite i vi njima. O tome su Zakon i Proroci.",
        "13": "Uđite na uska vrata, jer su široka vrata i prostran put koji vodi u propast, i mnogo je onih koji stupaju na njega.",
        "14": "Kako li su samo uska vrata i tesan put koji vode u život i malo je onih koji ga nalaze.",
        "15": "Čuvajte se lažnih proroka koji vam dolaze u ovčijem ruhu, a iznutra su grabljivi vuci.",
        "16": "Prepoznaćete ih po njihovim plodovima. Bere li se grožđe s trnja, ili smokve s čička?",
        "17": "Tako svako dobro drvo rađa dobre plodove, a svako loše drvo rađa loše plodove.",
        "18": "Ne može dobro drvo rađati loše plodove, niti može loše drvo rađati dobre plodove.",
        "19": "Svako drvo koje ne rađa dobre plodove, seče se i baca u vatru.",
        "20": "Tako ćete i lažne proroke prepoznati po njihovim plodovima.",
        "21": "Neće ući u Carstvo nebesko svako ko mi govori: ’Gospode, Gospode!’, nego onaj koji izvršava volju Oca mojega koji je na nebesima.",
        "22": "Mnogi će mi govoriti u onaj dan: ’Gospode, Gospode! Nismo li prorokovali u tvoje ime, u tvoje ime izgonili zle duhove, i u tvoje ime činili mnoga čuda?’",
        "23": "Onda ću im ja reći: ’Nikada vas nisam poznavao. Odlazite od mene vi, koji činite bezakonje!’",
        "24": "Prema tome, svako ko sluša ove moje reči i izvršuje ih, sličan je mudrom čoveku koji je sazidao svoju kuću na steni.",
        "25": "Sruči se kiša, reke se izliju, dunu vetrovi i obore se na onu kuću, ali kuća se ne sruši, jer je utemeljena na steni.",
        "26": "A svako ko sluša ove moje reči i ne izvršuje ih, sličan je nerazumnom čoveku koji je sazidao svoju kuću na pesku.",
        "27": "Sruči se kiša, reke se izliju, dunu vetrovi i obore se na onu kuću, i ona se sruši do temelja.“",
        "28": "Kad je Isus završio ove reči, narod se divio njegovom učenju,",
        "29": "jer ih je učio kao neko ko ima vlast, a ne kao njihovi znalci Svetoga pisma."
    },
    "8": {
        "1": "Kad je Isus sišao sa gore, krene za njim mnogo naroda.",
        "2": "Uto mu pristupi neki gubavac, pade pred njim i reče mu: „Gospode, ako hoćeš, možeš da me očistiš.“",
        "3": "Isus ispruži ruku i dotaknu ga, rekavši: „Da, hoću, budi čist!“ Čovek je istog trenutka bio isceljen od gube.",
        "4": "Isus mu reče: „Gledaj da nikom ne govoriš o ovome, nego idi i pokaži se svešteniku i prinesi žrtvu koju je Mojsije propisao, da se pred njima potvrdi da si zdrav.“",
        "5": "Kad je došao u Kafarnaum, pristupi mu jedan rimski kapetan",
        "6": "i zamoli ga: „Gospode, moj sluga leži u kući oduzet i mnogo se muči.“",
        "7": "Isus mu reče: „Doći ću i izlečiću ga.“",
        "8": "Kapetan mu odgovori: „Gospode, ja nisam dostojan da dođeš pod moj krov. Nego ti samo reci reč i ozdraviće moj sluga.",
        "9": "Ja, naime, imam vojnike koji su mi potčinjeni, pa kad kažem jednom: ’Idi tamo!’, on ode; i drugome: ’Dođi!’, on dođe. I sluzi kad kažem: ’Uradi ovo!’, on uradi.“",
        "10": "Kad je Isus čuo ovo, zadivio se i rekao onima koji su ga sledili: „Zaista vam kažem da ni među Izrailjcima nisam našao ovakvu veru!",
        "11": "A ja vam kažem da će mnogi doći s istoka i zapada i sesti za sto sa Avrahamom, Isakom i Jakovom u Carstvu nebeskom.",
        "12": "A podanici Carstva biće izbačeni u tamu najkrajnju. Tamo će biti plač i škrgut zuba.“",
        "13": "Isus reče kapetanu: „Idi! Neka ti bude kako si verovao.“ Tog istog časa je sluga ozdravio.",
        "14": "Isus je došao u Petrovu kuću. Tamo je zatekao Petrovu taštu kako leži u groznici.",
        "15": "Isus je dotakao njenu ruku i groznica je prestala. Onda je ustala i počela da ga poslužuje.",
        "16": "A kada se spustilo veče, doveli su Isusu mnoge koji su bili opsednuti zlim duhovima. Duhove je isterao rečju, a bolesne izlečio,",
        "17": "da bi se ispunilo ono što je rekao prorok Isaija: „On je naše slabosti uzeo, i naše bolesti poneo.“",
        "18": "Kad je Isus video da se oko njega okupilo mnogo sveta, zapovedio je svojim učenicima da se pređe na drugu obalu jezera.",
        "19": "Tada mu je pristupio neki znalac Svetog pisma i rekao mu: „Učitelju, slediću te kud god ti budeš pošao!“",
        "20": "Isus mu odgovori: „Lisice imaju jazbine, ptice gnezda, a Sin Čovečiji nema gde da nasloni glavu.“",
        "21": "Neki, opet, drugi učenik mu reče: „Gospode, dozvoli mi prvo da odem i sahranim oca.“",
        "22": "A Isus mu odgovori: „Kreni ti za mnom, a mrtvima prepusti da sahranjuju svoje mrtve.“",
        "23": "Kada se Isus ukrcao na brodić, za njim su pošli i njegovi učenici.",
        "24": "Iznenada, podigla se velika bura na jezeru, tako da su talasi preplavljivali brodić. A Isus je spavao.",
        "25": "Učenici su mu pristupili i probudili ga govoreći: „Gospode, spasi nas, propadamo!“",
        "26": "A Isus im reče: „Zašto ste se uplašili, maloverni?“ Onda ustade, te zapovedi vetrovima i jezeru da se smire, i nastade velika tišina.",
        "27": "Ljudi su začuđeni govorili: „Ko je ovaj da mu se i vetrovi i jezero pokoravaju?“",
        "28": "Kad je Isus prispeo na drugu stranu jezera u gadarinski kraj, iz grobnica su izašla dva čoveka opsednuta zlim duhovima i pošla mu u susret. Bili su veoma opasni, pa se niko nije usuđivao da prođe onim putem.",
        "29": "Oni povikaše: „Šta hoćeš od nas, Sine Božiji? Jesi li došao da nas mučiš pre određenog vremena?“",
        "30": "Podalje odatle nalazilo se veliko krdo svinja.",
        "31": "Zli duhovi iz dvojice opsednutih zamoliše Isusa: „Ako nas već izgoniš, pošalji nas u ono krdo svinja.“",
        "32": "Isus im reče: „Odlazite!“ Zli duhovi su izašli i ušli u svinje. Krdo se istog časa sjurilo niz obronak u more i podavilo se u vodi.",
        "33": "A svinjari su se razbežali, pa su došli u grad i sve razglasili, kao i ono što se dogodilo sa opsednutima.",
        "34": "Sav grad je izašao i pošao u susret Isusu. Kad su ga videli, zamolili su ga da ode iz njihovog kraja."
    },
    "9": {
        "1": "Isus je zatim, ušao u brodić, otplovio na drugu stranu i došao u svoj grad.",
        "2": "Tamo su mu doveli jednog oduzetog čoveka koji je ležao na nosilima. Isus, videvši njihovu veru, reče oduzetome: „Hrabro, sinko, opraštaju ti se tvoji gresi!“",
        "3": "A neki znalci Svetog pisma rekoše u sebi: „Ovaj vređa Boga.“",
        "4": "Pronikavši njihove misli, Isus reče: „Zašto imate tako zle misli u svome srcu?",
        "5": "Šta je lakše reći: ’Tvoji gresi su oprošteni’, ili: ’Ustani i hodaj?’",
        "6": "Ali da znate: Sin Čovečiji ima vlast da oprašta grehe na zemlji.“ Onda reče oduzetome: „Ustani, uzmi svoja nosila i idi svojoj kući!“",
        "7": "Oduzeti ustane i ode svojoj kući.",
        "8": "Kada je narod to video, zaprepastio se, pa je dao slavu Bogu koji je dao takvu vlast ljudima.",
        "9": "Kako je odlazio odande, Isus je primetio jednog čoveka kako sedi na mestu za prikupljanje poreza. Zvao se Matej. Isus mu reče: „Pođi za mnom!“ On ustade i pođe za Isusom.",
        "10": "Dok je Isus obedovao u Matejevoj kući, mnogo poreznika i drugih grešnika je došlo i obedovalo sa Isusom i njegovim učenicima.",
        "11": "A fariseji, videvši to, upitaše njegove učenike: „Zašto vaš učitelj jede sa poreznicima i drugim grešnicima?“",
        "12": "Isus je to čuo, pa im je odgovorio: „Lekar ne treba zdravima, nego bolesnima.",
        "13": "Idite i naučite šta znači ovo: ’Milosrđe hoću, a ne žrtvu.’ Jer ja nisam došao da pozovem pravednike, već grešnike.“",
        "14": "Isusu su tada pristupili Jovanovi učenici. Pitali su ga: „Zašto mi i fariseji često postimo, a tvoji učenici ne poste?“",
        "15": "Isus im odgovori: „Zar mogu svatovi tugovati dok je mladoženja sa njima? Ipak, doći će dani kada će im oteti mladoženju, i tada će postiti.",
        "16": "Niko ne prišiva zakrpu od novog platna na staru odeću; jer zakrpa, kad se u pranju skupi, dere staru odeću, te nastaje veća poderotina.",
        "17": "Niti se novo vino sipa u stare mehove, jer će se stari mehovi raspući od vrenja novog vina, pa će vino isteći, a mehovi propasti. Nego, novo vino se sipa u nove mehove, pa se tako oboje sačuvaju.“",
        "18": "Dok im je Isus to govorio, pristupi mu neki starešina, pade pred njim ničice i reče: „Moja ćerka je upravo umrla. No, ti dođi, stavi svoju ruku na nju i ona će oživeti.“",
        "19": "Isus ustade te pođe za njim zajedno sa svojim učenicima.",
        "20": "Uto, neka žena koja je dvanaest godina patila od krvarenja, priđe mu s leđa i dotače rub njegove odeće.",
        "21": "Govorila je u sebi: „Ako dotaknem samo njegovu odeću, ozdraviću.“",
        "22": "Isus se okrete i ugledavši je, reče: „Hrabro, ćerko, tvoja te je vera iscelila.“ Žena je tog časa bila izlečena.",
        "23": "Kada je Isus došao u kuću onog starešine, ugledao je pogrebne svirače i ljude kako nariču.",
        "24": "Rekao im je: „Sklonite se! Devojka nije umrla, nego spava.“ A oni su mu se podsmevali.",
        "25": "Kada je narod bio isteran, Isus uđe unutra, uze devojku za ruku i ona ustade živa.",
        "26": "To se pročulo po celom onom kraju.",
        "27": "Kad je Isus odlazio odande, krenu za njim dva slepca. Vikali su i govorili: „Sine Davidov, smiluj se na nas!“",
        "28": "Kad je ušao u kuću, slepci mu pristupe. Isus ih upita: „Verujete li da vas mogu isceliti?“ „Da, Gospode!“ – odgovoriše oni.",
        "29": "Onda je Isus dotakao njihove oči i rekao: „Neka vam bude po vašoj veri.“",
        "30": "Tog časa su progledali, a Isus im strogo napomenu: „Gledajte da niko ne dozna za ovo!“",
        "31": "A oni, izašavši iz kuće, proneše glas o njemu po celom onom kraju.",
        "32": "Tek što su ova dvojica izašla, kad eto, dovedoše mu čoveka koji nije mogao da govori jer je bio opsednut zlim duhom.",
        "33": "Pošto je Isus isterao zlog duha, nemi čovek je progovorio. Narod je ostao u čudu govoreći: „Nikada se tako nešto nije dogodilo u Izrailju.“",
        "34": "Ipak, fariseji rekoše: „On uz pomoć glavara zlih duhova isteruje zle duhove!“",
        "35": "Isus je prolazio kroz sve gradove i sela. Poučavao je narod u njihovim sinagogama, objavljivao Radosnu vest o Carstvu i lečio svaku bolest i svaku nemoć.",
        "36": "Kad je video toliki narod, sažalio se nad njim, jer su bili iznureni i ojađeni kao ovce bez pastira.",
        "37": "Tada Isus reče svojim učenicima: „Žetve je mnogo, a malo radnika.",
        "38": "Stoga se molite Gospodaru žetve da pošalje radnike na svoju žetvu.“"
    },
    "10": {
        "1": "Isus je pozvao svojih dvanaest učenika i dao im vlast da isteruju nečiste duhove i da leče svaku bolest i svaku nemoć.",
        "2": "A ovo su imena dvanaest apostola: prvi Simon, prozvani Petar, i njegov brat Andrija, Jakov Zavedejev i njegov brat Jovan,",
        "3": "Filip i Vartolomej, Toma i Matej poreznik, Jakov Alfejev i Tadej,",
        "4": "Simon Hananejac i Juda Iskariot, koji je izdao Isusa.",
        "5": "Ovu Dvanaestoricu je Isus poslao i naložio im: „Ne idite k neznabošcima i ne ulazite u samarjanske gradove.",
        "6": "Idite radije izgubljenim ovcama doma Izrailjevog.",
        "7": "Kad putujete propovedajte ovo: ’Približilo se Carstvo nebesko.’",
        "8": "Bolesne lečite, mrtve vaskrsavajte, gubave čistite, zle duhove izgonite! Besplatno ste primili, besplatno i dajte.",
        "9": "Ne opremajte svoje pojaseve ni zlatnim, ni srebrnim, ni bakrenim novcem.",
        "10": "Ni torbu na put ne nosite, ni dva para odeće, ni obuće, ni štap, jer radnik zaslužuje svoju hranu.",
        "11": "A kada ulazite u neko selo, raspitajte se ko u njemu hoće da vas primi. Tu ostanite sve dok ne dođe vreme da odete.",
        "12": "Ulazeći u tu kuću, pozdravite ukućane.",
        "13": "I ako ta kuća hoće da vas primi, neka vaš mir bude nad njom. Ako li kuća neće da vas primi, neka se vaš mir vrati k vama.",
        "14": "A ako vas neko ne primi ili ne posluša vaših reči, izađite iz te kuće ili iz tog grada i otresite prašinu sa svojih nogu.",
        "15": "Zaista vam kažem da će zemlji sodomskoj i gomorskoj biti lakše na Sudnji dan nego onom gradu.",
        "16": "Evo, ja vas šaljem kao ovce među vukove. Stoga, budite mudri kao zmije i bezazleni kao golubovi.",
        "17": "Čuvajte se ljudi, jer će vas predavati sudovima i bičevati vas po svojim sinagogama.",
        "18": "I pred vladare i careve će vas voditi zbog mene, da posvedočite njima i mnogobošcima.",
        "19": "A kada vas budu predali, ne brinite se šta ćete govoriti, jer će vam u taj čas biti dano šta da kažete.",
        "20": "Nećete, naime, vi govoriti, nego će Duh Oca vašega govoriti iz vas.",
        "21": "Brat će brata predati da se pogubi i otac svoje dete, ustaće deca na svoje roditelje i ubijaće ih.",
        "22": "Svi će vas mrzeti radi mog imena, ali ko istraje do kraja, biće spasen.",
        "23": "Kada vas budu progonili u jednom gradu, vi bežite u drugi. Zaista vam kažem: Sin Čovečiji će doći pre no što vi dovršite svoje poslanje po Izrailjevim gradovima.",
        "24": "Učenik nije iznad svoga učitelja, niti je sluga iznad svoga gospodara.",
        "25": "Učeniku je dovoljno da bude kao njegov učitelj i sluzi da bude kao njegov gospodar. Ako su domaćina nazvali Veelzevulom, koliko će pogrdnijim imenima nazvati njegove ukućane.",
        "26": "Zato se ne bojte ljudi, jer nema ničeg što je skriveno, da se neće otkriti, niti tajnog, da se neće doznati.",
        "27": "Što vam kažem u tami, recite na svetlu i što vam se tiho kaže na uho, objavite glasno s krovova.",
        "28": "Ne bojte se onih koji ubijaju telo; oni dušu ne mogu ubiti. Više se bojte onoga koji može i dušu i telo da pogubi u paklu.",
        "29": "Zar se ne prodaju dva vrapca za jedan novčić? Ipak, ni jedan od njih ne pada na zemlju a da to dozvoli vaš Otac.",
        "30": "A vama su i sve vlasi na glavi prebrojane.",
        "31": "Zato se ne bojte: vi vredite mnogo više od jata vrabaca.",
        "32": "Ko god mene prizna pred ljudima, priznaću i ja njega pred Ocem svojim koji je na nebesima.",
        "33": "A ko god se odrekne mene pred ljudima, odreći ću se i ja njega pred mojim Ocem koji je na nebesima.",
        "34": "Ne mislite da sam došao da donesem mir na zemlju. Nisam došao da donesem mir, nego mač.",
        "35": "Ja sam, naime, došao ’da razdvojim čoveka od njegovog oca, i ćerku od njene majke, i snahu od svekrve.",
        "36": "Čoveku će njegovi ukućani postati neprijatelji.’",
        "37": "Ko svoju majku više voli od mene, nije dostojan da bude moj sledbenik, i ko svoju ćerku više voli od mene, nije dostojan mene.",
        "38": "Ko ne uzima svoj krst i ne sledi me, nije dostojan mene.",
        "39": "Ko hoće da nađe svoj život, izgubiće ga, a ko izgubi svoj život radi mene, naći će ga.",
        "40": "Ko vas prihvata, mene prihvata, a ko mene prihvata, prihvata onoga koji me je poslao.",
        "41": "Ko prihvata proroka zato što je prorok, taj će primiti proročku platu. Ko prihvata pravednika zato što je pravednik, taj će primiti pravedničku platu.",
        "42": "Ko napoji jednog od ovih neznatnih samo čašom hladne vode zato što je moj učenik, zaista vam kažem: taj čovek neće biti lišen svoje nagrade.“"
    },
    "11": {
        "1": "Kad je Isus završio da upućuje dvanaestoricu svojih učenika, otišao je odatle da poučava i propoveda po gradovima Galileje.",
        "2": "A Jovan, koji je bio u tamnici, čuvši o Hristovim delima, posla svoje učenike",
        "3": "da pitaju Isusa: „Jesi li ti onaj koji treba da dođe ili da čekamo drugoga?“",
        "4": "Onda im Isus odgovori: „Idite i javite Jovanu šta čujete i vidite:",
        "5": "slepi gledaju, hromi hodaju, gubavi se čiste, gluvi čuju, mrtvi se vraćaju u život, siromašnima se propoveda Radosna vest.",
        "6": "Blažen je onaj ko se ne pokoleba zbog mene.“",
        "7": "Kad su Jovanovi učenici otišli, Isus je počeo da govori narodu o Jovanu: „Zašto ste izašli u pustinju? Da vidite kako vetar ljulja trsku?",
        "8": "Šta ste, dakle, izašli da vidite? Čoveka obučenog u raskošnu odeću? Evo, ti što nose raskošnu odeću žive na carskim dvorovima.",
        "9": "Prema tome, šta ste očekivali da vidite? Proroka? Da, kažem vam, on je i više nego prorok.",
        "10": "To je onaj o kome je pisano: ’Evo, šaljem poslanika svoga ispred tvoga lica, koji će ti put pripraviti.’",
        "11": "Zaista vam kažem: među ljudima rođenima od žena nije se pojavio slavniji od Jovana Krstitelja, ali i najneznatniji među narodom Carstva nebeskog slavniji je od njega.",
        "12": "Od vremena Jovana Krstitelja do sada, u Carstvo nebesko se provaljuje, i siloviti ga osvajaju.",
        "13": "Jer, svi su Proroci i Zakon Mojsijev prorokovali do Jovana.",
        "14": "I ako hoćete da prihvatite, on je Ilija koji treba da dođe.",
        "15": "Ko ima uši, neka sluša!",
        "16": "S kim ću uporediti ovaj naraštaj? On je sličan deci koja sede po trgovima i dovikuju drugoj deci:",
        "17": "’Svirali smo vam, a vi niste igrali. Jadikovali smo, a vi niste naricali!’",
        "18": "Jer, došao je Jovan koji posti i ne pije vino, a oni kažu: ’Opsednut je zlim duhom.’",
        "19": "Došao je Sin Čovečiji, koji jede i pije, a oni kažu: ’Gledaj izjelice i pijanice, prijatelja poreznika i grešnika!’ Ipak, mudrost se delima dokazuje.“",
        "20": "Tada je Isus počeo da kori gradove u kojima su se dogodila većina njegovih čuda, ali se stanovnici nisu pokajali:",
        "21": "„Jao tebi, Horazine! Jao tebi, Vitsaido! Jer, da su se u Tiru i Sidonu dogodila čuda koja su bila učinjena u vama, odavno bi se već pokajali, sedeći u kostreti i pepelu.",
        "22": "Ali ja vam kažem da će Tiru i Sidonu biti lakše na Sudnji dan nego vama.",
        "23": "A ti, Kafarnaume, hoćeš li se do neba uzdići? Do Sveta mrtvih ćeš se srušiti! Jer da su se u Sodomi dogodila čuda koja su se dogodila u tebi, tog grada bi bilo sve do današnjega dana.",
        "24": "Ali ja vam kažem da će zemlji sodomskoj biti lakše na Sudnji dan nego tebi.“",
        "25": "U to vreme Isus reče: „Hvalim te, Oče, Gospodaru neba i zemlje, što si ovo sakrio od mudrih i umnih, a otkrio onima što su kao mala deca.",
        "26": "Da, Oče, jer ti je tako bilo po volji.",
        "27": "Otac mi je sve predao, i niko ne poznaje Sina osim Oca, niti ko zna Oca osim Sina, i onog kome Sin hoće da otkrije.",
        "28": "Dođite k meni, svi koji ste umorni i pod teretom, i ja ću vam dati odmora.",
        "29": "Uzmite moj jaram na sebe, i naučite od mene, jer ja sam krotka i ponizna srca, te ćete naći spokoj svojim dušama.",
        "30": "Jer moj je jaram blag, i breme je moje lako.“"
    },
    "12": {
        "1": "Tih dana je Isus prolazio kroz žitna polja. Bila je subota. Njegovi učenici su bili gladni, pa su počeli da trgaju klasje i da jedu zrnevlje.",
        "2": "Kada su fariseji to videli, rekli su Isusu: „Pogledaj! Tvoji učenici čine što ne sme da se čini subotom.“",
        "3": "Isus im odgovori: „Zar niste čitali šta je David učinio kada je ogladneo, on i njegovi pratioci?",
        "4": "On je ušao u Dom Božiji i zajedno sa njima jeo postavljene hlebove koje, po Zakonu, nisu smeli da jedu ni on ni njegovi pratioci, nego samo sveštenici.",
        "5": "Ili, zar niste čitali u Zakonu da sveštenici u hramu krše subotu, a ipak nisu krivi?",
        "6": "A ja vam kažem da se ovde zbiva nešto važnije od hrama.",
        "7": "Kada biste znali šta znači: ’Milosrđe hoću, a ne žrtvu’, ne biste osudili nevine.",
        "8": "Jer, Sin Čovečiji je Gospodar subote.“",
        "9": "Isus je otišao odande i ušao u njihovu sinagogu.",
        "10": "Tamo se našao neki čovek sa usahlom rukom. Fariseji su upitali Isusa: „Da li je dopušteno lečiti u subotu?“ To su ga pitali, nameravajući da ga optuže.",
        "11": "Isus im odgovori: „Ima li takvog među vama, koji ne bi svoju jedinu ovcu prihvatio i izvadio ako bi ova u subotu upala u jamu?",
        "12": "A koliko je samo čovek vredniji od ovce! Prema tome, dozvoljeno je da se subotom čini dobro.“",
        "13": "Onda reče čoveku sa usahlom rukom: „Ispruži svoju ruku!“ Čovek ispruži ruku i ona postade zdrava kao i druga ruka.",
        "14": "Tada fariseji izađoše i većajući skovaše zaveru kako da ubiju Isusa.",
        "15": "Kada je Isus to doznao, napustio je to mesto. Mnoštvo ljudi ga je sledilo i on ih je sve iscelio.",
        "16": "Isus im je napomenuo da ne otkrivaju ko je on,",
        "17": "da bi se ispunilo ono što je Bog rekao po proroku Isaiji:",
        "18": "„Evo Sluge moga, koga sam izabrao, voljenog mog, miljenika duše moje. Na njega ću Duha svoga izliti, da objavi pravdu narodima.",
        "19": "Neće se prepirati, niti vikati, niti će se glas njegov čuti po ulicama.",
        "20": "On neće slomiti trsku napuknutu, niti će ugasiti fitilj koji tinja, dok ne dovede pravo do pobede.",
        "21": "Ime njegovo nada narodima biće.“",
        "22": "Nakon toga su Isusu doveli čoveka opsednutog zlim duhom, koji je zbog toga bio slep i nem. Isus ga je iscelio, pa je čovek progovorio i progledao.",
        "23": "Sav narod se divio i govorio: „Nije li ovo Sin Davidov?“",
        "24": "Kad su fariseji to čuli, rekli su: „Ovaj ne isteruje zle duhove osim uz pomoć Veelzevula, glavara zlih duhova!“",
        "25": "A Isus, znajući šta misle, reče im: „Svako carstvo u kome dođe do podele i rata – opusteće, i svaki grad ili dom gde se ljudi okrenu jedni protiv drugih, neće opstati.",
        "26": "Ako Satana izgoni Satanu, on se okrenuo protiv sebe samog. Kako će, dakle, opstati njegovo carstvo?",
        "27": "Ako ja uz pomoć Veelzevula izgonim zle duhove, uz čiju pomoć ih vaši učenici izgone? Zato će vam oni suditi.",
        "28": "Ali, ako ja Božijim Duhom izgonim zle duhove, onda je k vama došlo Carstvo Božije.",
        "29": "Ili, zar može neko da uđe u kuću snažnog čoveka i da opljačka njegovo pokućstvo, ako ga prvo ne sveže? Tek onda će opljačkati njegovu kuću.",
        "30": "Ko nije sa mnom, protiv mene je, i ko sa mnom ne sakuplja, taj rasipa.",
        "31": "Zato vam kažem: ljudima se može oprostiti svaki greh i svako bogohulstvo, ali bogohulstvo protiv Duha mu se neće oprostiti.",
        "32": "I ako ko kaže nešto protiv Sina Čovečijeg, to mu se može oprostiti; ali ako kaže nešto protiv Duha Svetoga, to mu se neće oprostiti ni na ovom svetu, ni u budućem.",
        "33": "Stoga se odlučite: ili je drvo dobro, pa mu je i plod dobar, ili je drvo loše, pa mu je i plod loš. Drvo se, naime, po svome plodu poznaje.",
        "34": "Porode zmijski! Kako možete reći šta je dobro, kad ste sami zli? Usta govore ono čime je srce ispunjeno.",
        "35": "Dobar čovek iz riznice svoga srca iznosi dobro, a zao čovek iz zle riznice svoga srca iznosi zlo.",
        "36": "Ali ja vam kažem da će ljudi na Sudnji dan odgovarati za svaku reč koju neodgovorno izgovore.",
        "37": "Jer, tvoje će te reči ili opravdati ili okriviti.“",
        "38": "Tada mu rekoše neki od znalaca Svetog pisma i od fariseja: „Učitelju, hoćemo da vidimo znak od tebe.“",
        "39": "Isus im je odgovorio: „Zli i preljubnički naraštaj traži znak, ali mu se neće dati drugi znak, osim znaka proroka Jone.",
        "40": "Jer, kao što je Jona proveo tri dana i tri noći u utrobi kita, tako će i Sin Čovečiji biti tri dana i tri noći u srcu zemlje.",
        "41": "Ninivljani će se podići iz mrtvih na Sudnji dan sa ovim naraštajem i optužiti ga, jer su se oni pokajali na Joninu propoved, a evo, ovde se zbiva nešto što prevazilazi Jonu.",
        "42": "Carica sa juga će se podići iz mrtvih na Sudnji dan sa ovim naraštajem i optužiće ga, jer je iz daleka došla da čuje Solomonovu mudrost, a evo, ovde se zbiva nešto što prevazilazi Solomona.",
        "43": "A kada nečisti duh izađe iz čoveka, on tumara po bezvodnim mestima tražeći sebi pokoja. I pošto ga ne nalazi,",
        "44": "kaže: ’Vratiću se u svoj dom, odakle sam izašao.’ Kada se vrati, nalazi kuću nenastanjenu, počišćenu i uređenu.",
        "45": "Onda odlazi i dovodi sa sobom sedam drugih duhova, gorih od sebe, pa uđu i nastane se tamo. Čoveku onda to potonje stanje biva gore no što mu je bilo pređašnje. Tako će biti i sa ovim zlim naraštajem.“",
        "46": "Dok je Isus govorio narodu, dođu njegova majka i braća. Stajali su napolju želeći da govore sa njim.",
        "47": "Neko mu reče: „Evo, tu napolju su tvoja majka i tvoja braća i hoće da govore sa tobom.“",
        "48": "Isus mu odgovori: „Ko je moja majka i ko su moja braća?“",
        "49": "Onda je pružio svoju ruku prema učenicima i rekao: „Evo moje majke i moje braće!",
        "50": "Jer onaj ko vrši volju moga Oca koji je na nebesima, taj mi je brat i sestra i majka.“"
    },
    "13": {
        "1": "Onoga dana Isus je izašao iz kuće i seo uz jezero.",
        "2": "Oko njega se okupilo mnogo sveta, pa je morao da sedne u jednu lađicu, dok je sav narod stajao na obali.",
        "3": "Mnogo im je govorio služeći se pričama: „Gle, izađe sejač da seje.",
        "4": "I kako je sejao, neka zrna su pala kraj puta. No, došle su ptice i pozobale ih.",
        "5": "Druga zrna su pala na kamenito tle, gde nisu imala mnogo zemlje. Brzo su iznikla, jer zemlja nije bila duboka.",
        "6": "Ali kada je sunce sinulo, spržilo je biljke, i pošto nisu imale koren, posušile su se.",
        "7": "Neka zrna su pala među trnje. Trnje naraste i poguši biljke.",
        "8": "Ipak, neka zrna su pala na dobru zemlju i donela rod: neka stostruko, neka šezdesetostruko, a neka tridesetostruko.",
        "9": "Ko ima uši, neka sluša!“",
        "10": "Tada mu pristupe njegovi učenici i upitaju ga: „Zašto im govoriš kroz priče?“",
        "11": "Isus im odgovori: „Vama je dano da saznate tajne Carstva nebeskog, a njima nije dano.",
        "12": "Jer ko ima, njemu će se dodati i izobilovaće, a onome koji nema, oduzeće se i to što ima.",
        "13": "Zato im govorim kroz priče, zato što gledaju, a ne vide, slušaju, a ne čuju i ne razumeju.",
        "14": "Na njima se ispunjava Isaijino proroštvo koje glasi: ’Slušaćete i nećete razumeti, gledaćete i nećete videti.",
        "15": "Jer je otvrdnulo srce ovoga naroda, uši su svoje začepili, oči su svoje zatvorili, da očima ne vide, da ušima ne čuju, da srcem ne razumeju i obrate se, da ih ja iscelim.’",
        "16": "A vaše oči su blažene što gledaju, i vaše uši što slušaju.",
        "17": "Jer zaista vam kažem: mnogi proroci i pravednici su želeli da vide ono što vi gledate, ali nisu videli, i da čuju što vi slušate, ali nisu čuli.",
        "18": "Vi poslušajte, dakle, šta znači priča o sejaču.",
        "19": "Svakome ko sluša reč o Carstvu, a ne razume, dolazi Zli i otima što mu je posejano u srcu. To je ono seme što je uz put posejano.",
        "20": "A seme posejano na kamenito tle, to je onaj koji kad čuje Božiju reč, odmah je sa radošću prihvata,",
        "21": "ali pošto reč nije uhvatila korena u njemu, biva nepostojan. Kad nastane nevolja ili progonstvo zbog reči, on odmah otpada.",
        "22": "Ono seme što je posejano u trnje, to je onaj koji čuje reč, ali briga za ovozemaljske stvari i zavodljivost bogatstva uguše reč, te ostaje bez ploda.",
        "23": "A seme posejano na dobro tle, to je onaj koji reč sluša i razume, te onda zaista daje plod: stostruko, šezdesetostruko i tridesetostruko.“",
        "24": "Isus im je ispričao drugu priču: „Carstvo nebesko je slično čoveku koji je posejao dobro seme na svojoj njivi.",
        "25": "Ali dok su njegovi ljudi spavali, dođe njegov neprijatelj, poseje kukolj među žito i ode.",
        "26": "Kada je usev izrastao i doneo plod, pokazao se i kukolj.",
        "27": "Sluge pristupiše svome domaćinu, pa mu rekoše: ’Gospodaru, nisi li ti posejao dobro seme na svojoj njivi? Odakle onda kukolj?’",
        "28": "’To je uradio neprijatelj’, odgovori im domaćin. Sluge ga onda upitaše: ’Hoćeš li, onda, da odemo i da ga pokupimo?’",
        "29": "Domaćin im odgovori: ’Ne, da ne biste sa kukoljem iščupali i žito.",
        "30": "Ostavite neka oboje rastu do žetve. A u vreme žetve ću reći žeteocima: skupite prvo kukolj i svežite ga u snopove da se spali, a žito odnesite u moju žitnicu.’“",
        "31": "Isus im je izložio drugu priču: „Carstvo nebesko je slično gorušičinom zrnu koje čovek uzme i poseje na svojoj njivi.",
        "32": "Ono je doduše manje od sveg semenja, ali kada izraste, nadvisuje ostalo rastinje i postaje drvo na koje dolaze ptice nebeske i gnezde se po njegovim granama.“",
        "33": "Ispričao im je još jednu priču: „Carstvo nebesko je slično kvascu koji žena uzme i umesi sa tri mere brašna, dok sve testo ne uskisne.“",
        "34": "Sve ovo je Isus ispričao narodu kroz priče, i bez priča im ništa nije govorio,",
        "35": "da bi se ispunilo ono što je Bog rekao po proroku: „Moj govor biće u pričama, objaviću što je sakriveno od postanka sveta.“",
        "36": "Isus je onda raspustio narod i ušao u kuću. Njegovi učenici su došli k njemu i rekli mu: „Razjasni nam priču o kukolju na njivi.“",
        "37": "On im odgovori: „Sejač dobrog semena je Sin Čovečiji.",
        "38": "Njiva predstavlja svet. Dobro seme su podanici Carstva, a kukolj su podanici Zloga.",
        "39": "Neprijatelj koji je posejao kukolj – to je đavo. Žetva je svršetak sveta, a žeteoci anđeli.",
        "40": "I kao što se kukolj sakuplja i spaljuje, tako će biti na svršetku sveta.",
        "41": "Sin Čovečiji će poslati svoje anđele da sakupe iz njegovog Carstva sve one što navode na greh i one koji čine bezakonje,",
        "42": "pa će ih baciti u peć ognjenu. Tamo će biti plač i škrgut zuba.",
        "43": "Tada će pravednici zasjati kao sunce u Carstvu Oca svojega. Ko ima uši, neka sluša!",
        "44": "Carstvo nebesko je slično i blagu sakrivenom u polju, koje čovek nađe. On ga tada sakrije i sav radostan ode da proda sve što ima, pa kupi ono polje.",
        "45": "Nadalje, Carstvo nebesko je slično trgovcu koji traga za lepim biserima.",
        "46": "A kada nađe jedan skupoceni biser, on ode da rasproda sve što ima i kupi ga.",
        "47": "Carstvo nebesko je slično i ribarskoj mreži bačenoj u more koja zahvati razne vrste riba.",
        "48": "Kada se mreža napuni i izvuku je na obalu, onda ribari sednu, pa dobre ribe stave u sudove, a loše izbace.",
        "49": "Tako će biti i na svršetku sveta: izaći će anđeli pa će izdvojiti zle od pravednih",
        "50": "i baciti ih u peć ognjenu. Tamo će biti plač i škrgut zuba.",
        "51": "Razumete li sve ovo?“ Oni odgovoriše: „Da!“",
        "52": "On im onda reče: „Zato je svaki znalac Svetog pisma, poučen o Carstvu nebeskom, sličan domaćinu koji iz svoje riznice iznosi novo i staro.“",
        "53": "Kada je Isus završio sa ovim pričama, otišao je odande.",
        "54": "Došao je u svoj zavičaj i učio meštane u njihovoj sinagogi. Oni su se divili i govorili: „Odakle ovome ovakva mudrost i čuda?",
        "55": "Nije li ovo drvodeljin sin? Ne zove li se njegova majka Marija, a njegova braća Jakov, Josif, Simon i Juda?",
        "56": "Nisu li i njegove sestre ovde među nama? Odakle mu onda sve to?“",
        "57": "Zato ga nisu prihvatili. Isus im reče: „Prorok je bez časti samo u svom zavičaju i u svom domu.“",
        "58": "Tu nije učinio mnogo čuda zbog njihovog neverovanja."
    },
    "14": {
        "1": "U to vreme je Irod četverovlasnik čuo za Isusa,",
        "2": "pa je rekao svojim dvoranima: „To je Jovan Krstitelj. On je ustao iz mrtvih, te zato čudne sile deluju u njemu.“",
        "3": "Irod, naime, beše uhvatio Jovana, svezao ga i bacio u tamnicu. To je bilo zbog Irodijade, žene Irodovog brata Filipa.",
        "4": "Jovan je govorio Irodu: „Ti nemaš prava da je imaš za ženu!“",
        "5": "Zbog toga je Irod hteo da ga ubije, ali se bojao naroda, jer su Jovana smatrali prorokom.",
        "6": "Ipak, na Irodov rođendan Irodijadina ćerka je pred gostima odigrala ples. Irodu se toliko dopala,",
        "7": "da se zakleo da će joj dati što god zatraži.",
        "8": "A ona, nagovorena od svoje majke, zatraži: „Daj mi ovde na tanjiru glavu Jovana Krstitelja.“",
        "9": "Car se ražalostio, ali je zbog zakletve i zbog okupljenih naredio da joj se da.",
        "10": "Tako je poslao da se Jovanu odrubi glava u tamnici.",
        "11": "Jovanovu glavu su doneli na tanjiru i dali devojci, a ona je odnela svojoj majci.",
        "12": "A Jovanovi učenici dođu, odnesu Jovanovo telo i sahrane ga. Potom odu i jave Isusu.",
        "13": "Kada je Isus to čuo, povukao se odande brodićem na pusto mesto, da bude nasamo. Ipak, narod je to čuo, pa je pešice krenuo iz gradova za njim.",
        "14": "Izašavši iz brodića, Isus ugleda mnogo naroda, sažali se na njih, te izleči bolesne u narodu.",
        "15": "Kada je palo veče, pristupiše mu njegovi učenici i rekoše mu: „Već je dosta kasno, a mesto je pusto. Zato raspusti narod neka ode do okolnih sela da kupi sebi nešto za jelo.“",
        "16": "A Isus im reče: „Ne treba da idu. Dajte im vi da jedu.“",
        "17": "Oni mu rekoše: „Mi nemamo ovde ništa drugo osim pet hlebova i dve ribe.“",
        "18": "On im reče: „Donesite mi ih ovamo.“",
        "19": "I pošto je naredio narodu da poseda po travi, uzeo je onih pet hlebova i dve ribe, pogledao prema nebu i izrekao blagoslov. Potom je razlomio hleb i davao učenicima, a učenici narodu.",
        "20": "Svi su jeli i nasitili se. A učenici su pokupili još dvanaest kotarica preostalih komada.",
        "21": "Onih koji su jeli bilo je oko pet hiljada muškaraca, ne računajući žene i decu.",
        "22": "Isus je odmah zatim poterao učenike da se ukrcaju u brodić i da pre njega otplove na drugu obalu, dok on ne raspusti narod.",
        "23": "Oprostivši se od naroda, otišao je u brda da se nasamo moli. Spustilo se i veče, a on je još uvek tamo bio sam.",
        "24": "A brodić sa učenicima je već bio na velikoj udaljenosti od obale, šiban talasima usled protivnog vetra.",
        "25": "Negde između tri i šest sati ujutro, došao je k njima hodajući po jezeru.",
        "26": "Ugledavši ga kako hoda po jezeru, učenici su preplašeni govorili: „To je utvara!“, i od straha povikaše.",
        "27": "Isus im odmah reče: „Budite hrabri! To sam ja, ne bojte se!“",
        "28": "A Petar reče: „Gospode, ako si to ti, zapovedi mi da dođem do tebe po vodi.“",
        "29": "Isus mu reče: „Dođi!“ Petar izađe iz brodića te, hodajući po vodi, krene prema Isusu.",
        "30": "Ali, videvši jačinu vetra, uplaši se, te poče da tone. On povika: „Gospode, spasi me!“",
        "31": "Isus odmah pruži ruku, dohvati ga i reče mu: „O, maloverni, zašto si posumnjao?“",
        "32": "Kada su ušli u brodić, vetar se umirio.",
        "33": "Oni u brodiću pokloniše mu se i rekoše: „Ti si zaista Sin Božiji!“",
        "34": "Kada su preplovili na drugu obalu, pristali su u Genisaretu.",
        "35": "Pošto su tamošnji ljudi prepoznali Isusa, razglasili su to po celom onom kraju, pa su mu doneli sve bolesnike.",
        "36": "Molili su ga da samo dotaknu rese njegove odeće. I ko god bi dotakao, ozdravljao bi."
    },
    "15": {
        "1": "Tada neki fariseji i znalci Svetog pisma iz Jerusalima pristupe Isusu, pa ga upitaju:",
        "2": "„Zašto tvoji učenici krše predanje naših starih? Oni, naime, ne peru ruke pre jela!“",
        "3": "Isus im uzvrati: „A zašto vi kršite Božiju zapovest zbog svojih uredaba?",
        "4": "Jer Bog je rekao: ’Poštuj svoga oca i svoju majku’ i: ’Ko naruži oca ili majku, neka se pogubi.’",
        "5": "A vi kažete: ’Ako neko kaže svome ocu ili majci: „Sve što ja mogu da ti učinim je žrtveni prinos Bogu “’ –",
        "6": "taj onda ne treba da se stara o svome ocu. Tako ste ukinuli Božiju reč radi vašeg predanja.",
        "7": "Licemeri! Dobro je prorokovao Isaija o vama, rekavši:",
        "8": "’Ovaj narod me poštuje usnama, ali mu je srce daleko od mene.",
        "9": "Uzalud je njihova pobožnost; njihovo učenje naučene su zapovesti ljudske.’“",
        "10": "Zatim je pozvao narod i rekao: „Slušajte i razumite!",
        "11": "Čoveka ne čini nečistim ono što ulazi u usta, već ono što izlazi iz usta. To ga čini nečistim!“",
        "12": "Tada su mu pristupili njegovi učenici i rekli mu: „Znaš li da su se fariseji uvredili kada su čuli ono što si rekao?“",
        "13": "A Isus im odgovori: „Svaka sadnica koju nije posadio Otac moj nebeski biće iskorenjena.",
        "14": "Pustite ih. Oni su slepci koji vode slepe. A ako slepac vodi slepoga, obojica će pasti u jamu.“",
        "15": "Petar mu reče „Objasni nam ovu priču.“",
        "16": "A Isus reče: „Zar i vi još uvek ne razumete?",
        "17": "Ne shvatate li da sve što ulazi u čovekova usta odlazi u stomak i potom se izbacuje napolje?",
        "18": "A ono što izlazi iz usta, to izvire iz srca. To čini čoveka nečistim.",
        "19": "Jer iz srca izlaze zle pomisli, ubistva, preljube, blud, krađe, lažna svedočenja, pogrdne reči.",
        "20": "To čini čoveka nečistim, a jesti neopranim rukama – to čoveka ne čini nečistim.“",
        "21": "Isus je zatim otišao odande i povukao se u tirske i sidonske oblasti.",
        "22": "Kad, gle, neka žena Hananejka iz tih krajeva dođe i zavapi: „Gospode, Sine Davidov, smiluj mi se! Moja ćerka se strašno muči, jer je opsednuta zlim duhom.“",
        "23": "Isus joj nije odgovorio ni reči. Tada mu pristupiše njegovi učenici moleći ga: „Reci joj da ode, jer ide za nama i viče.“",
        "24": "Isus joj odgovori: „Ja sam poslan samo izgubljenim ovcama doma Izrailjeva.“",
        "25": "Žena dođe, pade ničice pred njim te reče: „Gospode, pomozi mi!“",
        "26": "On joj odgovori: „Nije dobro uzeti hleb deci i baciti ga kučićima.“",
        "27": "A žena reče: „Da, Gospode, ali i kučići jedu od mrvica koje padaju sa stola njihovih gospodara.“",
        "28": "Tada joj Isus odgovori: „O, ženo, velika je tvoja vera! Neka ti bude po tvojoj želji.“ Tog istog časa je ozdravila njena ćerka.",
        "29": "Isus je otišao odande i došao do Galilejskog jezera. Popeo se na jedno brdo i tamo seo.",
        "30": "Tada je mnogo naroda došlo k njemu, a među njima mnogo hromih, slepih, bogalja, nemih i mnogo drugih. Položili su ih do njegovih nogu, a on ih je izlečio.",
        "31": "Narod se divio, pa je, gledajući da nemi govore, da su bogalji isceljeni, da hromi hodaju i da slepi gledaju, dao hvalu Bogu Izrailjevu.",
        "32": "Isus pozva k sebi svoje učenike, i reče im: „Žao mi je ovog naroda, jer, evo, ima već tri dana od kako su sa mnom, a nemaju šta da jedu. Ja, pak, neću da ih otpremim gladne, da ne malakšu na putu.“",
        "33": "A učenici mu odgovore: „Odakle nam u ovoj pustari toliko hleba da se nahrani ovoliko mnoštvo?“",
        "34": "Isus ih upita: „Koliko hlebova imate?“ Oni mu rekoše: „Sedam hlebova i nešto ribica.“",
        "35": "Tada je Isus zapovedio narodu da poseda po zemlji.",
        "36": "Onda je uzeo sedam hlebova i one ribice, zahvalio Bogu, te razlomio hlebove i dodavao ih učenicima, a učenici narodu.",
        "37": "Svi su jeli i nasitili se i još su pokupili sedam punih kotarica preostalih komada.",
        "38": "A onih koji su jeli bilo je četiri hiljade muškaraca, ne računajući žene i decu.",
        "39": "Potom je poslao narod kući, ušao u brodić i otišao u krajeve magadanske."
    },
    "16": {
        "1": "Nekom prilikom pristupe Isusu fariseji i sadukeji. Iskušavali su ga tako što su od njega tražili da im da znak s neba.",
        "2": "Isus im je odgovorio: „Kad padne veče, vi govorite: ’Biće vedro, jer je nebo crveno.’",
        "3": "A ujutro: ’Danas će biti nevreme, jer je nebo crveno i mutno.’ Vi po izgledu neba znate da procenite kakvo će biti vreme, a niste u stanju da prepoznate znake ovoga vremena.",
        "4": "Zli i preljubnički naraštaj traži znak, ali mu se neće dati drugi znak, osim znaka Jone.“ Tada ih je napustio i otišao.",
        "5": "Učenici su otplovili na drugu stranu, ali su zaboravili da ponesu hleb.",
        "6": "Isus im reče: „Pazite i čuvajte se farisejskog i sadukejskog kvasca!“",
        "7": "A oni su raspravljali među sobom govoreći: „ Ovo je rekao, jer nismo poneli hleb.“",
        "8": "Isus, shvativši to, reče im: „Maloverni, šta raspravljate među sobom kako nemate hleba?",
        "9": "Zar još uvek ne razumete i ne sećate se onih pet hlebova na pet hiljada ljudi? Koliko ste košara preostalog hleba sakupili?",
        "10": "A onih sedam hlebova na četiri hiljade ljudi? Koliko ste košara preostalog hleba sakupili?",
        "11": "Pa, kako onda ne razumete? Ja vam nisam govorio o hlebu nego: ’Čuvajte se farisejskog i sadukejskog kvasca.’“",
        "12": "Tada su shvatili da im nije rekao da se čuvaju hlebnog kvasca, nego učenja fariseja i sadukeja.",
        "13": "Kad je Isus došao u krajeve oko Kesarije Filipove, upitao je svoje učenike: „Šta govore ljudi o Sinu Čovečijem? Za koga ga drže?“",
        "14": "Oni mu odgovoriše: „Jedni kažu da je Jovan Krstitelj, drugi da je Ilija; treći kažu da je to Jeremija ili jedan od proroka.“",
        "15": "Isus ih upita: „A šta vi kažete: ko sam ja?“",
        "16": "Tada Simon Petar odgovori: „Ti si Hristos, Sin Boga živoga.“",
        "17": "A Isus mu reče: „Blago tebi, Simone, sine Jonin, jer ti ovo ne otkri tvoje ljudsko umovanje, nego Otac moj koji je na nebesima.",
        "18": "A ja ti kažem: ti si Petar, a na ovoj steni sagradiću svoju Crkvu i vrata Sveta mrtvih neće je nadvladati.",
        "19": "Tebi ću dati ključeve Carstva nebeskog, pa što presudiš na zemlji, biće presuđeno na nebesima, i što razrešiš na zemlji, biće razrešeno na nebesima.“",
        "20": "Tada je Isus zapovedio svojim učenicima da nikome ne govore da je Hristos.",
        "21": "Od tada je Isus počeo da obznanjuje svojim učenicima da treba da ide u Jerusalim i mnogo da propati. Njega će odbaciti starešine, vodeći sveštenici i znalci Svetog pisma. Biće ubijen, ali će vaskrsnuti trećeg dana.",
        "22": "Tada mu je prišao Petar i počeo da ga prekoreva: „ Bože sačuvaj, Gospode! To se tebi neće dogoditi!“",
        "23": "Isus se okrete i reče Petru: „Odlazi od mene, Satano! Ti si mi zamka na putu, jer tvoje umovanje nije Božije, već ljudsko.“",
        "24": "Onda Isus reče svojim učenicima: „Ko hoće da ide za mnom, neka se odrekne sebe samog i neka uzme svoj krst, pa neka me sledi.",
        "25": "Jer, ko hoće da spase svoj život, izgubiće ga, a ko izgubi svoj život radi mene, naći će ga.",
        "26": "Šta vredi čoveku da zadobije i sav svet, a životu svom naudi? Ili, šta čovek može dati u zamenu za svoj život?",
        "27": "Uistinu, doći će Sin Čovečiji u slavi svoga Oca i sa anđelima njegovim, te će svakom uzvratiti po njegovim delima.",
        "28": "Zaista vam kažem: među onima koji stoje ovde ima nekih koji neće iskusiti smrt dok ne vide Sina Čovečijeg da dolazi sa svojim Carstvom.“"
    },
    "17": {
        "1": "Posle šest dana Isus povede sa sobom Petra, Jakova i njegovog brata Jovana i odvede ih na visoku goru, gde su bili sami,",
        "2": "te se preobrazi pred njima: lice mu je zasijalo kao sunce, a odeća mu postade blistavo bela kao svetlost.",
        "3": "Uto se pred njima pojave Mojsije i Ilija, te su razgovarali sa njim.",
        "4": "Petar reče Isusu: „Gospode, dobro je za nas da smo ovde! Ako hoćeš, napraviću ovde tri senice: jednu tebi, jednu Mojsiju i jednu Iliji.“",
        "5": "Dok je Petar još govorio, jedan svetli oblak ih zakloni i iz oblaka se začu glas: „Ovo je Sin moj voljeni, koji mi je po volji! Njega slušajte!“",
        "6": "Kada su čuli ovo, učenici polegaše licem okrenuti prema zemlji i silno se uplašiše.",
        "7": "Isus im priđe, dotače ih i reče im: „Ustanite, ne bojte se!“",
        "8": "Kada su podigli pogled, nisu videli nikog drugog osim samoga Isusa.",
        "9": "Dok su silazili sa gore, Isus im zapovedi: „Nikome ne govorite o ovom viđenju dok Sin Čovečiji ne vaskrsne iz mrtvih.“",
        "10": "Tada ga zapitaše učenici: „Zašto, dakle, znalci Svetog pisma kažu da prvo Ilija treba da dođe?“",
        "11": "On im odgovori: „Ilija će zaista doći i sve obnoviti.",
        "12": "Ali ja vam kažem da je Ilija već došao, ali ga nisu prepoznali, nego su učinili sa njim šta su hteli. Tako isto i Sin Čovečiji treba da pretrpi od njih.“",
        "13": "Tada su učenici razumeli da im je to rekao o Jovanu Krstitelju.",
        "14": "Kad su došli k narodu, pristupi mu jedan čovek i pade pred njim na kolena.",
        "15": "Reče: „Gospode, smiluj se na moga sina jer je mesečar i strašno se muči. Često pada u vatru i u vodu.",
        "16": "Doveo sam ga tvojim učenicima, ali oni nisu mogli da ga izleče.“",
        "17": "Isus im odgovori: „O, neverni i izopačeni rode, dokle ću još biti sa vama?! Dokle ću vas još podnositi? Dovedite mi dečaka ovamo!“",
        "18": "Isus zapreti zlom duhu, te on izađe iz dečaka. Dečak ozdravi istog časa.",
        "19": "Nešto kasnije, učenici nasamo pristupe Isusu i upitaju ga: „Zašto mi nismo mogli da isteramo zlog duha?“",
        "20": "A on im reče: „Zato što imate malo vere. Zaista vam kažem, ako imate vere kao zrno gorušice, možete reći ovoj gori: ’Premesti se odavde onamo!’, ona će se zaista premestiti i ništa vam neće biti nemoguće.",
        "21": "A ovaj rod isteruje se samo postom i molitvom.“",
        "22": "Vraćajući se u Galileju, Isus reče svojim učenicima: „Sin Čovečiji će biti predat ljudima u ruke",
        "23": "i oni će ga ubiti, ali će on vaskrsnuti trećeg dana.“ To ih je duboko ožalostilo.",
        "24": "Kada su došli u Kafarnaum, pristupe Petru ubirači hramskog poreza koji je iznosio dve drahme, pa ga upitaju: „Zar vaš učitelj ne plaća dve drahme?“",
        "25": "Petar odgovori: „Plaća.“ A kad je ušao u kuću, Isus ga pretekne: „Šta misliš, Simone? Od koga carevi ubiru namet ili porez? Od svojih sinova, ili od tuđih?“",
        "26": "„Od tuđih“ – odgovori Petar. Isus mu onda reče: „Dakle, sinovi su izuzeti.",
        "27": "Ipak, da ih ne bismo zbunjivali, idi do mora, baci udicu i uzmi prvu ribu koja se upeca, pa joj otvori usta. Tu ćeš naći novčić od četiri drahme. Uzećeš ga i dati im za mene i za sebe.“"
    },
    "18": {
        "1": "Nešto kasnije, učenici pristupiše Isusu i upitaše ga: „Ko je, dakle, najveći u Carstvu nebeskom?“",
        "2": "Isus dozva jedno dete, postavi ga između njih",
        "3": "i reče: „Zaista vam kažem, ako se ne promenite iznutra i ne postanete kao deca, nećete ući u Carstvo nebesko.",
        "4": "Ko se ponizi kao ovo dete, taj je najveći u Carstvu nebeskom.",
        "5": "Ko prihvati jedno takvo dete u moje ime, taj mene prihvata.",
        "6": "A ko god navede na greh jednoga od takvih malih koji veruju u mene, bolje bi mu bilo da o svoj vrat obesi veliki vodenični kamen i da se utopi u dubini morskoj.",
        "7": "Teško svetu zbog iskušenja koje navode na greh. Naime, iskušenja koje navode na greh moraju doći, ali teško čoveku po kome takva iskušenja dolaze.",
        "8": "Ako te tvoja ruka ili noga navodi na greh, odseci je i baci od sebe, jer bolje je da uđeš u život obogaljen ili hrom, nego da sa obe ruke ili obe noge budeš bačen u oganj večni.",
        "9": "I ako te tvoje oko navodi na greh, izvadi ga i baci od sebe, jer je bolje da uđeš u život s jednim okom, nego da sa oba oka budeš bačen u pakao ognjeni.",
        "10": "Pazite da ne gledate prezrivo ni na jednoga od ovih malih, jer, kažem vam, njihovi anđeli na nebu uvek gledaju lice Oca mojega koji je na nebesima.",
        "11": "Jer je Sin Čovečiji došao da spase što je izgubljeno.",
        "12": "Šta mislite? Ako neki čovek ima stotinu ovaca, a jedna od njih zaluta, neće li on ostaviti onih devedeset devet u brdima i poći da traži onu jednu koja je zalutala?",
        "13": "I ako se desi da je nađe, zaista vam kažem, on će se zbog nje radovati više nego zbog onih devedeset devet koje nisu zalutale.",
        "14": "Tako ni Otac vaš koji je na nebesima ne želi da propadne ni jedan od ovih malih.",
        "15": "Ako tvoj brat sagreši protiv tebe, idi k njemu i ukaži mu na njegov greh dok si nasamo sa njim. Ako te posluša, zadobio si brata.",
        "16": "A ako te ne posluša, povedi sa sobom još jednog ili dvojicu. ’Svaka optužba mora da se potvrdi samo na osnovu izjave dva ili tri svedoka.’",
        "17": "A ako ne posluša njih, reci crkvi. A ako ne posluša ni crkvu, neka ti bude kao mnogobožac i poreznik.",
        "18": "Zaista vam kažem, ako šta presudite na zemlji, biće presuđeno na nebu; a što razrešite na zemlji, biće razrešeno na nebu.",
        "19": "Ponovo vam kažem, da ako se dvojica od vas na zemlji udruže u molitvi i zatraže bilo šta, daće im Otac moj koji je na nebesima.",
        "20": "Jer gde su dvojica ili trojica sabrana u moje ime, i ja sam tamo među njima.“",
        "21": "Tada mu pristupi Petar i upita ga: „Koliko puta treba da oprostim svome bratu koji sagreši protiv mene? Do sedam puta?“",
        "22": "Isus mu reče: „Kažem ti, ne sedam puta, nego sedamdeset puta sedam.",
        "23": "Zato je Carstvo nebesko slično caru koji je odlučio da svede račune sa svojim slugama.",
        "24": "Kad je počeo da obračunava, dovedoše mu jednog čoveka koji mu je dugovao deset hiljada talanata.",
        "25": "Budući da nije mogao da mu plati, gospodar naredi da se prodaju u roblje on, njegova žena i deca i sve što poseduje, te da se dug naplati.",
        "26": "Sluga na to pade ničice na zemlju i reče mu: ’Imaj strpljenja sa mnom i sve ću ti vratiti.’",
        "27": "Gospodar se smiluje na slugu, pusti ga i oprosti mu dug.",
        "28": "Kad je taj isti sluga izašao, našao je jednog od svojih prijatelja koji je takođe bio sluga. Taj mu je dugovao stotinu srebrnjaka. On ga uhvati i poče da ga davi, govoreći: ’Vraćaj što si dužan!’",
        "29": "Njegov drug padne pred njim, preklinjući ga: ’Budi strpljiv sa mnom i ja ću ti vratiti!’",
        "30": "Ali ovaj ne htede, nego ode i baci ga u tamnicu dok ne vrati dug.",
        "31": "Međutim, to su videli njegovi drugovi, sluge, koji su se na to veoma ožalostili. Otišli su i javili gospodaru sve što se dogodilo.",
        "32": "Tada je gospodar ponovo pozvao k sebi tog slugu. Rekao mu je: ’Zli slugo! Oprostio sam ti sav onaj dug jer si me molio.",
        "33": "Nije li trebalo da se i ti smiluješ svome drugu, kao što sam se ja smilovao tebi?’",
        "34": "Gospodar se razgnevi, te ga predade mučiteljima dok mu ne vrati sav dug.",
        "35": "Isto tako će Otac moj koji je na nebesima, učiniti s vama, ako svaki od vas od srca ne oprosti svome bratu.“"
    },
    "19": {
        "1": "Kada je Isus završio ove besede, napustio je Galileju i došao u oblast Judeje, s druge strane Jordana.",
        "2": "Pratilo ga je veliko mnoštvo naroda. On je onda izlečio bolesne u narodu.",
        "3": "Tada mu pristupiše neki fariseji s namerom da ga iskušaju. Rekoše mu: „Da li je dopušteno čoveku da se razvede od svoje žene iz bilo kakvog razloga?“",
        "4": "Isus odgovori: „Zar niste čitali da je Stvoritelj u početku stvorio muško i žensko?“",
        "5": "Uz to je rekao: „Stoga će čovek ostaviti svoga oca i svoju majku, te se priljubiti uz svoju ženu, pa će dvoje biti jedno telo.",
        "6": "Tako nisu više dvoje, nego jedno telo. Dakle, što je Bog sastavio, čovek da ne rastavlja!“",
        "7": "A oni mu rekoše: „Zašto je onda Mojsije zapovedio da muž da svojoj ženi potvrdu o razvodu braka kada se od nje razvodi?“",
        "8": "Isus im odgovori: „Mojsije vam je zbog tvrdoće vašeg srca dopustio da se razvodite od svojih žena. Ipak, u početku nije bilo ovako.",
        "9": "A ja vam kažem: ko se razvede od svoje žene, osim zbog njenog bluda, i oženi se drugom, taj čini preljubu.“",
        "10": "Tada mu rekoše njegovi učenici: „Ako tako stoje stvari između muža i žene, onda je bolje ne ženiti se.“",
        "11": "Isus im odgovori: „Ne mogu to svi razumeti, nego samo oni kojima je dano.",
        "12": "Ima, naime, nesposobnih za brak, jer su rođeni sa telesnom manom. Ima, opet, i takvih koji su nesposobni za brak, jer su ih ljudi osakatili. A ima i takvih koji su sami sebe lišili bračnog života, zbog Carstva nebeskog. Ko može da prihvati, neka prihvati.“",
        "13": "Tada su mu doveli decu da bi položio ruke na njih i pomolio se za njih, ali su im učenici branili.",
        "14": "Isus reče: „Pustite decu i ne sprečavajte ih da dolaze k meni, jer takvima pripada Carstvo nebesko!“",
        "15": "Isus položi ruke na njih pa ode odande.",
        "16": "Uto mu pristupi neki čovek i reče: „Učitelju, kakvo dobro treba da činim da bih imao večni život?“",
        "17": "Isus mu odgovori: „Zašto me pitaš šta je dobro? Samo je Jedan dobar. Ako hoćeš da uđeš u život, drži zapovesti.“",
        "18": "Čovek ga upita: „A koje?“ Isus mu odgovori: „Ne ubij, ne čini preljube, ne kradi, ne svedoči lažno,",
        "19": "poštuj svoga oca i majku, i voli bližnjega svoga kao samoga sebe.“",
        "20": "Mladić mu reče: „Sve sam to izvršavao. Šta mi još nedostaje?“",
        "21": "Isus mu odgovori: „Ako hoćeš da budeš savršen, onda idi i prodaj sve što imaš, pa razdeli to siromasima i imaćeš blago na nebesima. Onda dođi i sledi me.“",
        "22": "Kada je to mladić čuo, otišao je žalostan, jer je imao veliki imetak.",
        "23": "Isus reče svojim učenicima: „Zaista vam kažem da je bogatašu teško ući u Carstvo nebesko!",
        "24": "Još vam kažem da je lakše kamili da prođe kroz iglene uši, nego bogatašu da uđe u Carstvo Božije.“",
        "25": "Kada su učenici čuli ovo, zapanjiše se i rekoše: „Ko se onda može spasti?“",
        "26": "Isus ih pogleda pa im reče: „Za ljude je ovo nemoguće, ali je za Boga sve moguće.“",
        "27": "Tada mu Petar reče: „Evo, mi smo sve ostavili i krenuli za tobom. Šta ćemo, dakle, dobiti za to?“",
        "28": "A Isus im reče: „Zaista vam kažem: dolazi dan sveopšte obnove kada će Sin Čovečiji sesti na presto svoje slave. Tada ćete vi koji me sledite i sami sesti na dvanaest prestola i suditi nad dvanaest plemena Izrailjevih.",
        "29": "I svako ko zbog mene ostavi kuće, ili braću, ili sestre, ili oca, ili majku, ili ženu, ili decu, ili njive, primiće stostruko i baštiniće večni život.",
        "30": "Ali će mnogi prvi biti poslednji, i poslednji – prvi."
    },
    "20": {
        "1": "Carstvo nebesko je slično domaćinu koji je u ranu zoru otišao da unajmi radnike za svoj vinograd.",
        "2": "Pogodio se sa njima da rade za jedan srebrnjak na dan i poslao ih u svoj vinograd.",
        "3": "Oko devet sati ujutro je ponovo otišao i video druge kako stoje na trgu besposleni,",
        "4": "pa i njima reče: ’Idite i vi u vinograd, pa ću vam platiti što bude pravo.’",
        "5": "Oni odoše. Otišao je ponovo oko podne i oko tri po podne i učinio isto tako.",
        "6": "Izašavši oko pet po podne, našao je neke druge kako stoje na trgu, pa ih je upitao: ’Zašto stojite ovde celi dan besposleni?’",
        "7": "Oni mu odgovoriše: ’Niko nas nije unajmio.’ Domaćin i njima reče: ’Idite i vi u moj vinograd.’",
        "8": "Kad je palo veče, gospodar vinograda reče svome upravitelju: ’Pozovi radnike i plati im, počevši od onih koji su došli poslednji, pa do onih koji su došli prvi.’",
        "9": "Kad su došli oni koji su radili od pet sati po podne, dobili su po jedan srebrnjak.",
        "10": "Kada su došli oni koji su prvi počeli da rade, pomislili su da će primiti više. Ali i oni su primili po jedan srebrnjak.",
        "11": "Primivši svoje, počeli su da gunđaju protiv domaćina.",
        "12": "Govorili su: ’Ovi koji su došli poslednji radili su samo jedan sat, a ti si ih izjednačio sa nama koji smo podnosili težinu dnevnog posla i žegu.’",
        "13": "A gospodar odgovori jednom od njih: ’Prijatelju, ja ti ne činim nepravdu. Nisi li se pogodio sa mnom za srebrnjak?",
        "14": "Uzmi svoje pa idi. A ja hoću da dam ovom poslednjem kao i tebi.",
        "15": "Zar ja nemam pravo da raspolažem svojim novcem kako hoću? Ili ti je oko zavidno zato što sam ja dobar?’",
        "16": "Tako će poslednji biti prvi, i prvi – poslednji.“",
        "17": "Dok se Isus uspinjao prema Jerusalimu, uzeo je Dvanaestoricu učenika nasamo, i putem im rekao:",
        "18": "„Evo, penjemo se prema Jerusalimu i Sin Čovečiji će biti predan vodećim sveštenicima i znalcima Svetog pisma, i oni će ga osuditi na smrt.",
        "19": "Zatim će ga izručiti neznabošcima da mu se rugaju, i da ga izbičuju i razapnu, ali će on trećeg dana vaskrsnuti.“",
        "20": "Tada mu pristupi majka sinova Zavedejevih sa sinovima i pade ničice da zatraži nešto od njega.",
        "21": "Isus je upita: „Šta želiš?“ Ona mu reče: „Odredi da ova moja dva sina u tvome Carstvu sednu pored tebe, jedan zdesna, a drugi sleva.“",
        "22": "Isus odgovori: „Ne znate šta tražite. Možete li piti čašu koju ću ja ispiti?“ „Možemo!“ – odgovoriše mu oni.",
        "23": "Isus im uzvrati: „Čašu ćete ispiti, ali ko će sedeti meni zdesna i sleva, to ja nisam ovlašten da dam. To je za one kojima je to moj Otac namenio.“",
        "24": "Kada su to čula ostala desetorica, razljutiše se na dva brata.",
        "25": "Isus ih onda sve dozva i reče im: „Vi znate da vladari vladaju narodima i da ih njihovi velikaši drže pod vlašću.",
        "26": "Tako nešto neće biti među vama! Nego, ko hoće među vama da bude velik, neka vam bude sluga,",
        "27": "i ko hoće među vama da bude prvi, neka vam bude sluga.",
        "28": "Tako ni Sin Čovečiji nije došao da mu služe, nego da služi i da svoj život da kao otkupninu za mnoge.“",
        "29": "Kad su izlazili iz Jerihona, pođe za njim silan narod.",
        "30": "Uto, dva slepca koja su sedela kraj puta, čuvši da Isus prolazi, povikaše: „Smiluj se na nas, Gospode, Sine Davidov!“",
        "31": "Narod ih je ućutkivao, ali oni još jače povikaše: „Smiluj se na nas, Gospode, Sine Davidov!“",
        "32": "Isus stade, pozva ih i reče: „Šta želite da vam učinim?“",
        "33": "Oni mu rekoše: „Gospode, daj da progledamo!“",
        "34": "Isus se sažali na njih, dotače njihove oči i oni odmah progledaše. Potom su krenuli za njim."
    },
    "21": {
        "1": "A kada su se približili Jerusalimu i došli u Vitfagu na Maslinskoj gori, Isus je poslao dvojicu učenika,",
        "2": "rekavši im: „Idite u selo koje je pred vama i odmah ćete naći privezanu magaricu i magare s njom. Odvežite ih i dovedite k meni.",
        "3": "A ako vam ko što kaže, vi recite da su potrebni Gospodu. Odmah će ih poslati.“",
        "4": "Ovo se dogodilo da bi se ispunilo što je bilo rečeno preko proroka:",
        "5": "„Recite ćerki sionskoj: ’Evo, Car tvoj k tebi dolazi! On je krotak i jaše na magarcu i na magaretu, mladuncu magarice.’“",
        "6": "Učenici odoše i učiniše kako im je Isus naložio.",
        "7": "Doveli su magaricu i magare i stavili na njih odeću, pa je Isus uzjahao.",
        "8": "Mnogi je narod prostro svoju odeću po putu, dok su drugi rezali grane sa drveća i prostirali ih po putu.",
        "9": "Ljudi koji su išli ispred Isusa uzvikivali su: „Osana Sinu Davidovu! Blagosloven onaj koji dolazi u ime Gospodnje! Osana na visini!“",
        "10": "Kad je Isus ušao u Jerusalim, sav grad se uskomešao, govoreći: „Ko je ovaj?“",
        "11": "A narod je odgovarao: „To je prorok Isus iz Nazareta galilejskog.“",
        "12": "Isus je potom ušao u hram i isterao sve one koji su prodavali i kupovali u hramu, i isprevrtao stolove menjačima novca i tezge prodavcima golubova.",
        "13": "Isus im je rekao: „Napisano je: ’Moj Dom će se zvati „Dom za molitvu“’, a vi od njega pravite razbojničku pećinu!“",
        "14": "Tada su mu u hramu pristupili slepi i hromi i Isus ih je izlečio.",
        "15": "A kad su vodeći sveštenici i znalci Svetog pisma videli čuda koja je učinio, te decu u hramu gde uzvikuju: „Osana Sinu Davidovu“, razljutili su se.",
        "16": "I rekoše: „Čuješ li šta oni govore?“ Isus im odgovori: „Da. Zar niste čitali: ’Sa usana dece i dojenčadi, hvalu si sebi ispevao’?“",
        "17": "On ih je onda ostavio i otišao van grada u Vitaniju, gde je proveo noć.",
        "18": "Ujutro, dok se vraćao u grad, Isus je ogladneo.",
        "19": "Video je jednu smokvu kraj puta pa je došao do nje, a kako ništa nije našao na njoj osim lišća, reče: „Nikada više da ne bude ploda na tebi!“ I smokva se odmah osuši.",
        "20": "Kada su to učenici videli, začudili su se i rekli: „Kako se smokva odmah osušila?“",
        "21": "Isus im odgovori: „Zaista vam kažem, ako imate vere i ne posumnjate, činićete ovo ne samo sa smokvom, nego ako i ovoj gori kažete: ’Digni se i baci se u more!’, to će se i dogoditi.",
        "22": "Ako verujete, primićete što god zatražite u molitvi.“",
        "23": "Isus je ušao u hram i dok je poučavao narod, pristupiše mu vodeći sveštenici i starešine, pa ga upitaše: „U čije ime činiš ovo? Ko te je ovlastio za to?“",
        "24": "Isus im odgovori: „Postaviću i ja vama jedno pitanje i ako mi odgovorite, odgovoriću i ja vama odakle mi vlast da činim ova dela.",
        "25": "Odakle je Jovan dobio pravo da krštava? S neba ili od ljudi?“ Oni su umovali među sobom i govorili: „Ako kažemo ’od Boga’, reći će nam: ’Zašto mu onda niste verovali?’",
        "26": "A ako kažemo ’od čoveka’, strah nas je ljudi, jer svi smatraju da je Jovan prorok.“",
        "27": "Oni odgovoriše Isusu: „Ne znamo.“ Isus im odgovori: „Ni ja vama neću reći u čije ime činim ovo.“",
        "28": "„Šta mislite? Neki čovek je imao dva sina. On priđe prvom i reče mu: ’Dete, idi danas i radi u vinogradu!’",
        "29": "On odgovori: ’Neću!’, ali se kasnije predomisli i ode.",
        "30": "Otac priđe i drugom sinu i reče mu isto. Ovaj odgovori: ’Svakako, gospodaru!’, i ne ode.",
        "31": "Koji je od ove dvojice postupio po očevoj volji?“ Oni rekoše: „Prvi.“ Isus im onda reče: „Zaista vam kažem da će poreznici i bludnice ući u Carstvo Božije pre nego vi!",
        "32": "Jer Jovan je došao k vama da vam pokaže put pravednosti, ali mu niste poverovali. A poreznici i bludnice su mu poverovali. Vi ste to videli, ali niste promenili mišljenje da mu poverujete.",
        "33": "Poslušajte drugu priču. Bio neki domaćin koji je posadio vinograd, ogradio ga ogradom, iskopao u njemu jamu za muljanje grožđa, i sagradio kulu. Onda je vinograd iznajmio vinogradarima i otputovao.",
        "34": "Kada se približilo vreme da vinograd rodi, domaćin pošalje sluge da uzmu njegov deo roda od vinogradara.",
        "35": "Ali, vinogradari uhvate njegove sluge, te jednog pretuku, drugog ubiju, a trećeg kamenuju.",
        "36": "Domaćin pošalje druge sluge, više nego prvi put, ali vinogradari i sa ovima postupe jednako.",
        "37": "Naposletku, domaćin pošalje vinogradarima svoga sina misleći: ’Mog sina će poštovati.’",
        "38": "Ali vinogradari, kada videše sina, rekoše među sobom: ’Ovo je naslednik. Hajde da ga ubijemo pa ćemo imati njegovo nasledstvo!’",
        "39": "Zatim ga uhvatiše, izbaciše iz vinograda i ubiše.",
        "40": "Kada, dakle, dođe vlasnik vinograda, šta će učiniti onim vinogradarima?“",
        "41": "Oni mu odgovoriše: „Zločince će pobiti bez milosti, a vinograd će iznajmiti drugim vinogradarima koji će mu davati urod u vreme kada dozri.“",
        "42": "Isus im reče: „Zar nikada niste čitali u Pismu: ’Kamen što su zidari odbacili, postade kamen ugaoni. Od Gospoda ovo beše i to je divno u našim očima’?",
        "43": "Zato vam kažem da će vam se oduzeti Carstvo Božije i daće se narodu koji donosi rod.",
        "44": "I ko padne na ovaj kamen, razbiće se, a na koga on padne, zdrobiće ga.“",
        "45": "Kada su vodeći sveštenici i fariseji čuli ovu priču, shvatili su da to on o njima govori.",
        "46": "I gledali su da ga uhvate, ali su se bojali naroda koji ga je smatrao prorokom."
    },
    "22": {
        "1": "Isus im je ponovo govorio u pričama. Rekao je:",
        "2": "„Carstvo nebesko je slično nekom caru koji je priredio svadbu za svoga sina.",
        "3": "Onda je poslao svoje sluge da pozovu zvanice na svadbu, ali niko nije hteo da dođe.",
        "4": "Car je iznova poslao svoje sluge, rekavši: ’Recite zvanicama: „Evo, pripravio sam trpezu. Zaklao sam svoje volove, tovljene junce i sve je pripravljeno. Dođite na svadbu!“’",
        "5": "Ali zvanice ne mareći odoše: jedan na svoju njivu, drugi za svojom trgovinom.",
        "6": "Ostali su uhvatili careve sluge, zlostavljali ih i pobili.",
        "7": "Car se na to razbesneo, poslao svoju vojsku, te pobio one ubice, a njihov grad spalio.",
        "8": "Zatim je car rekao svojim slugama: ’Svadba je, evo, priređena, ali zvanice nisu bile dostojne.",
        "9": "Stoga, idite na raskršća, i koga god nađete, pozovite na svadbu!’",
        "10": "Sluge izađoše na puteve i sakupiše sve koje su našli, zle i dobre, tako da je svadbena dvorana bila puna gostiju.",
        "11": "Kad je car ušao da vidi zvanice, ugledao je jednog čoveka koji nije bio svečano odeven za svadbu.",
        "12": "Car mu reče: ’Prijatelju, kako si ušao ovamo a nisi odeven kako priliči za svadbu?’ Čovek zanemi.",
        "13": "Tada car reče svojim slugama: ’Svežite mu noge i ruke pa ga izbacite u tamu najkrajnju.’ Onde će biti plač i škrgut zuba.",
        "14": "Mnogo je zvanih, ali je malo izabranih.“",
        "15": "Tada su fariseji otišli i na svom Veću skovali plan kako da Isusa uhvate u reči.",
        "16": "Potom su poslali svoje učenike i irodovce koji mu rekoše: „Učitelju, znamo da govoriš istinu i da po istini učiš o putu Božijem, da nikome ne ugađaš, jer ne praviš razlike među ljudima.",
        "17": "Reci nam šta misliš: da li je dopušteno davati porez caru ili ne?“",
        "18": "Isus je prozreo njihovu opakost, pa je rekao: „Zašto me iskušavate, licemeri?",
        "19": "Pokažite mi novac za plaćanje poreza!“ Dali su mu srebrnjak.",
        "20": "Isus ih upita: „Čiji je ovo lik i natpis?“",
        "21": "Oni odgovore: „Carev.“ „Onda, dajte caru carevo, a Bogu Božije.“",
        "22": "Kada su čuli ovo, zadivili su se, pa su ga ostavili i otišli.",
        "23": "Istog dana pristupe mu i sadukeji, koji govore da nema vaskrsenja,",
        "24": "i upitaju ga: „Učitelju, Mojsije je rekao: ’Ako neki čovek umre i iza sebe ostavi ženu, a nema dece, onda neka se njegov brat oženi udovicom i podigne potomstvo svome bratu.’",
        "25": "Bilo tako u nas sedmoro braće. Prvi se oženio i umro, pa kako nije imao potomstva, njegova žena ostane njegovom bratu.",
        "26": "Isto je bilo i sa drugim i trećim, i tako sve do sedmoga.",
        "27": "Na kraju umre i žena.",
        "28": "Kad prilikom vaskrsenja budu vaskrsli, kome će, dakle, pripasti žena, budući da su sva sedmorica bila njome oženjena?“",
        "29": "Isus im odgovori: „U zabludi ste, jer ne poznajete ni Pismo ni silu Božiju.",
        "30": "Jer kad nastupi vaskrsenje, ljudi se neće ni ženiti ni udavati, nego će biti kao anđeli na nebu.",
        "31": "A što se tiče vaskrsa iz mrtvih, zar niste čitali šta je rekao Bog?",
        "32": "’Ja sam Bog Avrahamov, Bog Isakov i Bog Jakovljev.’ On nije Bog mrtvih, nego živih.“",
        "33": "Kada je mnoštvo to čulo, bilo je zadivljeno njegovim učenjem.",
        "34": "Kada su fariseji videli da je Isus ućutkao sadukeje, okupiše se,",
        "35": "a jedan od njih, znalac Svetog pisma, upita ga, s namerom da ga iskuša:",
        "36": "„Učitelju, koja je zapovest najveća u Zakonu?“",
        "37": "Isus mu odgovori: „Voli Gospoda, Boga svoga, svim srcem svojim, svom dušom svojom i svim umom svojim.’",
        "38": "Ovo je najveća i najvažnija zapovest.",
        "39": "Druga je jednako važna: ’Voli bližnjega svoga kao samoga sebe.",
        "40": "Na ovim dvema zapovestima počiva sav Zakon i Proroci.“",
        "41": "Kada su se fariseji okupili, Isus ih upita:",
        "42": "„Šta mislite o Hristu? Čiji je on sin?“ Oni mu odgovore: „Davidov.“",
        "43": "On ih upita: „Kako ga onda David, posredstvom Duha, naziva Gospodom kad govori:",
        "44": "’Reče Gospod Gospodu mome: „Sedi meni s moje desne strane, dok dušmane ne položim tvoje, za tvoje noge podnožje da budu“’?",
        "45": "Dakle, ako ga David naziva Gospodom, kako onda može da bude njegov sin?“",
        "46": "Niko nije mogao da mu odgovori ni reči, i niko se od tada nije usudio da ga pita bilo šta."
    },
    "23": {
        "1": "Tada Isus reče narodu i svojim učenicima:",
        "2": "„Znalci Svetog pisma i fariseji su zaseli na Mojsijevu stolicu.",
        "3": "Sve što vam kažu, vi to činite i sledite, ali se ne povodite za onim što rade, jer oni jedno govore, a drugo rade.",
        "4": "Oni vezuju i tovare teška bremena ljudima na pleća, a sami neće ni prstom da mrdnu da bi ih pokrenuli.",
        "5": "Sva svoja dela čine da bi ih ljudi videli: proširuju svoje molitvene zapise i produžuju rese na odeći.",
        "6": "Vole pročelja na gozbama i prednja mesta u sinagogama,",
        "7": "da ih ljudi pozdravljaju na trgovima i da ih oslovljavaju sa ’Učitelju!’",
        "8": "A vi se nemojte oslovljavati sa ’učitelju!’, jer samo je jedan vaš Učitelj, a vi ste svi braća.",
        "9": "I nikoga na zemlji ne oslovljavajte sa ’Oče!’, jer samo je jedan vaš Otac – onaj koji je na nebu.",
        "10": "Niti zovite koga vođom, jer samo je jedan vaš vođa – Hristos.",
        "11": "Najveći među vama neka vam bude sluga.",
        "12": "Ko samog sebe uzvisuje, biće ponižen, a ko sebe unizi, biće uzvišen.",
        "13": "Jao vama, znalci Svetog pisma i fariseji! Licemeri! Vi zaključavate Carstvo Božije pred ljudima; sami ne ulazite, niti dajete da uđu oni koji bi hteli.",
        "14": "Jao vama, znalci Svetoga pisma i fariseji! Licemeri! Udovice lišavate imovine, a molite se dugo da biste ostavili dobar utisak na ljude. Zato ćete biti strože osuđeni.",
        "15": "Jao vama, znalci Svetoga pisma i fariseji! Licemeri! Putujete morem i kopnom da učinite nekoga svojim sledbenikom. A kada on to postane, onda ga načinite sinom paklenim dvaput gorim od sebe.",
        "16": "Jao vama, slepe vođe! Vi kažete: ’Ko se zakune hramom, to ga ne obavezuje ni na šta, a ko se zakune zlatom koje pripada hramu, obavezan je da održi zakletvu.’",
        "17": "Budale i slepci! Pa šta je veće: zlato ili hram koji posvećuje zlato?",
        "18": "Takođe kažete: ’Ko se zakune žrtvenikom, to ga ne obavezuje ni na šta, a ko se zakune darom koji je na žrtveniku, obavezan je da održi zakletvu.’",
        "19": "Slepci! Pa šta je veće? Dar ili žrtvenik koji posvećuje dar?",
        "20": "Ko se, dakle, zakune žrtvenikom, kune se njime i svime što je na njemu.",
        "21": "I ko se zakune hramom, kune se njime i onim koji prebiva u njemu.",
        "22": "I ko se zakune nebom, kune se Božijim prestolom i onim koji sedi na njemu.",
        "23": "Jao vama, znalci Svetoga pisma i fariseji! Licemeri! Dajete desetak od nane, kopra i kima, a propuštate ono što je pretežnije u Zakonu – pravdu, milosrđe i veru. Ovo je trebalo činiti, a ono ne propuštati.",
        "24": "Slepe vođe, vi proceđujete piće kad vam komarac upadne u čašu, a kamilu gutate!",
        "25": "Jao vama, znalci Svetoga pisma i fariseji! Licemeri! Čistite čašu i zdelu spolja, a iznutra su pune grabeži i raskalašnosti.",
        "26": "Fariseju slepi! Očisti najpre čašu iznutra, da bi i njena spoljašnjost bila čista.",
        "27": "Jao vama, znalci Svetoga pisma i fariseji! Licemeri! Vi ste kao grobovi okrečeni u belo. Spolja izgledaju lepi, a iznutra su puni mrtvačkih kostiju i svakakve nečistoće.",
        "28": "Tako i vi naoko izgledate ljudima pravedni, a iznutra ste puni licemerja i bezakonja.",
        "29": "Jao vama, znalci Svetoga pisma i fariseji! Licemeri! Vi podižete spomenike prorocima i ukrašavate grobove pravednika",
        "30": "i govorite: ’Da smo mi živeli u vreme naših predaka, mi ne bismo učestvovali u prolivanju krvi proročke.’",
        "31": "Tako sami svedočite protiv sebe da ste potomci onih koji su pobili proroke.",
        "32": "Dovršite samo ono što vaši preci započeše!",
        "33": "Zmije! Porode otrovni! Kako ćete pobeći od kazne kojom ste osuđeni na pakao?",
        "34": "Stoga, evo, ja vam šaljem proroke, mudrace i znalce Svetoga pisma. Neke od njih ćete pobiti i razapeti, a neke ćete bičevati po vašim sinagogama i terati iz vaših gradova.",
        "35": "Tako će na vas doći kazna za svu pravedničku krv prolivenu na zemlji, od krvi Avelja pravednika do Zaharije sina Varahijina, koga ste ubili između hrama i žrtvenika.",
        "36": "Zaista vam kažem, sve će ovo doći na ovaj naraštaj.",
        "37": "Jerusalime, Jerusalime, ti što ubijaš proroke i kamenuješ one koji su poslani k tebi, koliko puta sam hteo da skupim tvoju decu, kao što kvočka skuplja svoje piliće pod krila, ali vi niste hteli.",
        "38": "Evo, kuća vam se ostavlja pustom.",
        "39": "A ja vam kažem da me nećete videti dok ne kažete: ’Blagosloven onaj koji dolazi u ime Gospodnje!’“"
    },
    "24": {
        "1": "Isus je izašao iz hrama, i dok je odlazio, pristupe mu njegovi učenici da mu pokažu hramske zgrade.",
        "2": "Isus im odgovori: „Vidite li sve ovo? Zaista vam kažem da neće ovde ostati ni kamen na kamenu, koji se neće porušiti.“",
        "3": "Kasnije, dok je Isus sedeo na Maslinskoj gori, pristupiše mu njegovi učenici nasamo i upitaše ga: „Reci nam, kada će se ovo dogoditi i šta će biti znak tvoga dolaska i svršetka sveta?“",
        "4": "Isus im odgovori: „Pazite da vas ko ne zavede!",
        "5": "Mnogi će doći u moje ime govoreći: ’Ja sam Hristos!’, te će mnoge zavesti.",
        "6": "Čućete za ratove i za glasine o ratovima. Ne plašite se, jer sve to mora da se dogodi, ali to još nije kraj.",
        "7": "Podići će se narod na narod i carstvo na carstvo; biće gladi i zemljotresa po raznim mestima.",
        "8": "Sve ovo je tek početak nevolja.",
        "9": "Tada će vas predavati na muke i ubijati vas. Svi narodi će vas omrznuti radi mog imena.",
        "10": "I mnogi će tada odstupiti od vere: izdavaće jedan drugoga i mrzeti se među sobom.",
        "11": "Pojaviće se i mnogi lažni proroci i zavešće mnoge.",
        "12": "Bezakonje će uzeti maha i usled toga će ohladneti ljubav mnogih.",
        "13": "A ko istraje do kraja, biće spasen.",
        "14": "I Radosna vest o Carstvu će se propovedati po celom svetu za svedočanstvo svim narodima. Tada će doći kraj.",
        "15": "A kad vidite da ’strašno bogohulstvo’ o kome govori prorok Danilo, stoji na svetom mestu – ko čita neka razume! –",
        "16": "tada stanovnici Judeje neka beže u brda.",
        "17": "Ko se nađe na krovu neka ne silazi da uzme što iz kuće,",
        "18": "i ko se nađe u polju neka se ne vraća da uzme svoj ogrtač.",
        "19": "Jao trudnicama i dojiljama u te dane!",
        "20": "Molite se da se vaše bežanje ne dogodi u zimu ili u subotu.",
        "21": "Jer će tada nastati velika nevolja kakve nije bilo od početka sveta, pa do danas, niti će je više biti.",
        "22": "I ako se broj tih dana ne bi skratio, niko se ne bi spasao; ali zbog izabranih ti će se dani skratiti.",
        "23": "Ako vam tada neko kaže: ’Evo, Hristos je ovde!’ ili: ’Onde je!’, ne verujte!",
        "24": "Jer će se pojaviti lažni Hristosi i lažni proroci i učiniće velike znakove i čuda, da zavedu, ako je moguće, i izabrane.",
        "25": "Evo, kazao sam vam unapred.",
        "26": "Dakle, ako vam kažu: ’Eno ga u pustinji!’, ne izlazite. Ili: ’Evo ga u tajnim odajama!’, ne verujte.",
        "27": "Jer kao što munja sevne s istoka i zasvetli sve do zapada, tako će biti i sa dolaskom Sina Čovečijeg.",
        "28": "Gde bude lešine, tamo će se i lešinari okupljati.",
        "29": "A odmah nakon nevolje tih dana ’sunce će potamneti, a mesec neće više svetleti; zvezde će sa neba padati, i sile se nebeske uzdrmati.’",
        "30": "I tada će se na nebu pojaviti znak Sina Čovečijeg, i sva će plemena na zemlji zakukati i ugledati Sina Čovečijeg kako dolazi na oblacima nebeskim sa silom i velikom slavom.",
        "31": "A na glas velike trube, on će poslati svoje anđele da saberu njegove izabrane sa četiri strane sveta, s kraja na kraj neba.",
        "32": "Poučite se na primeru smokve. Kada njena grana omekša i lišće potera, tada znate da je leto na pragu.",
        "33": "Tako i vi, kad vidite sve ovo, znajte da je on blizu, pred vratima.",
        "34": "Zaista vam kažem da ovaj naraštaj neće proći dok se sve ovo ne dogodi.",
        "35": "Nebo i zemlja će proći, ali moje reči neće proći.",
        "36": "A koji je to dan i čas, to niko ne zna, ni anđeli na nebu, pa ni sam Sin, već samo Otac.",
        "37": "Jer, kao što je bilo u vreme Nojevo, tako će biti i sa dolaskom Sina Čovečijeg.",
        "38": "Naime, kao što su u one dane, pre potopa, ljudi jeli i pili, ženili se i udavali, do dana kada je Noje ušao u plovilo,",
        "39": "i nisu uvideli sve dok nije došao potop i sve ih odneo, tako će biti i sa dolaskom Sina Čovečijeg.",
        "40": "Tada će dvojica biti na njivi; jedan će biti uzet, a drugi ostavljen.",
        "41": "I dve će mleti žito na žrvnju; jedna će biti uzeta, a druga ostavljena.",
        "42": "Bdite, stoga, jer ne znate u koji dan vaš Gospod dolazi.",
        "43": "Ovo znajte: ako bi domaćin znao u koji noćni čas će lopov doći, bdeo bi i ne bi dozvolio da mu provali u kuću.",
        "44": "Zato i vi budite spremni, jer će Sin Čovečiji doći u čas kada ne mislite.",
        "45": "Ko je, dakle, verni i mudri sluga, koga je Gospodar postavio nad svojim domaćinstvom da svakom daje hranu na vreme?",
        "46": "Blažen je onaj sluga koga Gospodar, kada dođe, zatekne da ovako radi.",
        "47": "Zaista vam kažem da će mu poveriti upravu nad celim svojim imanjem.",
        "48": "Ali ako nevaljali sluga kaže: ’Moj Gospodar se zadržao na putu’,",
        "49": "pa počne da tuče svoje drugove u službi, da jede i opija se sa pijanicama,",
        "50": "doći će Gospodar ovih slugu u dan u koji ga ne očekuje,",
        "51": "te će ga poseći i odrediti mu mesto među licemerima. Tamo će biti plač i škrgut zuba."
    },
    "25": {
        "1": "Tada će Carstvo nebesko biti kao deset devojaka, koje uzeše svoje svetiljke i izađoše u susret mladoženji.",
        "2": "Pet od njih bilo je nerazumno, a pet mudro.",
        "3": "Nerazumne, naime, uzevši svoje svetiljke nisu ponele sa sobom ulje;",
        "4": "mudre su, pak, u svojim svetiljkama ponele ulje.",
        "5": "Kako je mladoženja okasnio, one su sve zadremale i zaspale.",
        "6": "O ponoći nasta vika: ’Evo mladoženje! Izađite mu u susret!’",
        "7": "Tada one devojke ustadoše i urediše svoje svetiljke.",
        "8": "Nerazumne rekoše mudrima: ’Dajte nam od svoga ulja, jer nam se svetiljke gase.’",
        "9": "Mudre devojke im odgovoriše: ’Da ne bi manjkalo i nama i vama, bolje idite trgovcima i kupite sebi.’",
        "10": "Kad su nerazumne otišle da kupe ulje, stiže mladoženja i ove koje su bile spremne uđu sa mladoženjom na svadbu, a vrata se zatvore.",
        "11": "Kasnije dođu i nerazumne devojke, govoreći: ’Gospodaru, gospodaru, otvori nam!’",
        "12": "Mladoženja im odgovori: ’Zaista vam kažem, ne poznajem vas.’",
        "13": "Bdite stoga, jer ne znate ni dana ni časa kada će Sin Čovečiji doći.",
        "14": "To je kao kad je čovek, polazeći na put, pozvao svoje sluge i predao im svoje imanje.",
        "15": "Tako je jednom dao pet talanata, drugom dva, a trećem jedan; svakome prema njegovoj sposobnosti, pa otputovao.",
        "16": "Onaj što je primio pet talanata odmah ode, poslova s njima, te zaradi drugih pet.",
        "17": "Isto tako je i onaj sa dva talanata zaradio druga dva.",
        "18": "A onaj koji je dobio jedan talanat, ode, iskopa jamu u zemlji, te sakrije novac svoga gospodara.",
        "19": "Posle dužeg vremena, vrati se gospodar onih slugu i počne da svodi račune sa njima.",
        "20": "Tada pristupi onaj sluga koji je dobio pet talanata i donese drugih pet, govoreći: ’Gospodaru, dao si mi pet talanata, i ja sam, evo, zaradio i drugih pet.’",
        "21": "Gospodar mu reče: ’Odlično, dobri i verni slugo! Pošto si bio veran u malim stvarima, poveriću ti mnogo više. Uđi i proveseli se sa svojim gospodarem!’",
        "22": "Pristupi drugi sluga, pa reče: ’Gospodaru, dao si mi dva talanta, a ja sam, evo, zaradio druga dva.’",
        "23": "Gospodar mu reče: ’Vrlo dobro, valjani i verni slugo! Pošto si bio veran u malim stvarima, poveriću ti mnogo više. Uđi i proveseli se sa svojim gospodarem!’",
        "24": "Pristupi i onaj koji je dobio jedan talanat i reče: ’Gospodaru, znao sam da si strog čovek, žanješ gde nisi posejao i skupljaš gde nisi vejao.",
        "25": "Uplašio sam se, pa sam otišao i sakrio tvoj talanat u zemlju. Evo ti tvoje.’",
        "26": "Gospodar mu reče: ’Zli i lenji slugo! Ti si znao da žanjem gde nisam posejao i da skupljam gde nisam vejao?",
        "27": "Zato je trebalo da uložiš moj novac kod onih koji posluju sa novcem, i ja bih po povratku uzeo svoj novac sa kamatom.",
        "28": "Zato uzmite od njega taj talanat i dajte onome koji ima deset talanata.",
        "29": "Jer, svakome ko ima, još će se i dodati, i izobilovaće, a od onoga koji nema, oduzeće se i ono što ima.",
        "30": "A nekorisnog slugu izbacite u tamu najkrajnju. Tamo će biti plač i škrgut zuba.’",
        "31": "A kada Sin Čovečiji dođe u svojoj slavi i svi anđeli s njim, onda će on sesti na svoj slavni presto.",
        "32": "I sabraće se pred njim svi narodi, a on će ih odvojiti jedne od drugih, kao što pastir odvaja ovce od jaraca.",
        "33": "Ovce će postaviti sebi s desne strane, a jarce s leve.",
        "34": "Tada će Car reći onima sa desne strane: ’Hodite vi, blagosloveni od moga Oca, primite Carstvo koje je bilo pripravljeno za vas od postanka sveta.",
        "35": "Jer, bio sam gladan i vi ste me nahranili; bio sam žedan i vi ste me napojili; bio sam stranac i vi ste me ugostili;",
        "36": "bio sam go i vi ste me obukli; bio sam bolestan i vi ste me posetili; bio sam u tamnici i vi ste me obišli.’",
        "37": "Tada će ga upitati oni pravednici: ’Gospode, kada smo te videli gladnog i nahranili te, ili žednog i napojili te?",
        "38": "Kada smo te videli kao stranca i ugostili te, ili golog i obukli te?",
        "39": "Kada smo te videli bolesnog, ili u tamnici i posetili te?’",
        "40": "A Car će im odgovoriti: ’Zaista vam kažem, ukoliko ste učinili jednom od ove moje najneznatnije braće, meni ste učinili.’",
        "41": "Potom će reći onima s leve strane: ’Odlazite od mene, prokleti, u oganj večiti pripravljen za đavola i za njegove anđele!",
        "42": "Jer, bio sam gladan, a vi me niste nahranili; bio sam žedan, a vi me niste napojili;",
        "43": "bio sam stranac, a vi me niste ugostili; bio sam go, a vi me niste odenuli; bio sam bolestan i u tamnici, a vi me niste posetili.’",
        "44": "Tada će ga oni upitati: ’Gospode, kada smo te videli gladnog, ili žednog, ili kao stranca, ili golog, ili bolesnog, ili u tamnici, a da se nismo pobrinuli za tebe?’",
        "45": "A on će im odgovoriti: ’Zaista vam kažem, ukoliko to niste učinili jednom od ovih najneznatnijih, niste učinili ni meni.’",
        "46": "Stoga će oni otići u večnu kaznu, a pravednici u život večni.“"
    },
    "26": {
        "1": "Kad je Isus izrekao sve ovo, rekao je svojim učenicima:",
        "2": "„Znate da je za dva dana Pasha, i tada će Sina Čovečijeg predati da ga razapnu.“",
        "3": "Tada se sabraše vodeći sveštenici i starešine naroda u dvoru Prvosveštenika po imenu Kajafa.",
        "4": "Dogovorili su se da uhvate Isusa na prevaru i da ga ubiju.",
        "5": "Ali govorili su: „Samo ne za vreme praznika, da se narod ne bi pobunio.“",
        "6": "A kada je Isus bio u Vitaniji, u kući Simona gubavca,",
        "7": "prišla mu je neka žena s posudom od alabastra, punom skupocenog mirisnog ulja, i izlila je na njegovu glavu dok je on obedovao.",
        "8": "Kada su to videli njegovi učenici, naljutiše se i rekoše: „Čemu ovo rasipanje?",
        "9": "Ovo je moglo da se proda za veliki iznos i da se da siromasima.“",
        "10": "Ali Isus je razumeo, pa im je rekao: „Zašto joj stvarate neprijatnosti? Ona mi je učinila dobro delo.",
        "11": "Jer siromahe ćete uvek imati sa sobom, a mene nećete imati uvek.",
        "12": "Ona je izlila ovo mirisno ulje na moje telo radi mog pogreba.",
        "13": "Zaista vam kažem, gde god se širom sveta bude propovedala ova Radosna vest, reći će se i ovo što je ona učinila, za sećanje na nju.“",
        "14": "Tada jedan od Dvanaestorice, po imenu Juda Iskariot, ode vodećim sveštenicima,",
        "15": "i reče: „Koliko ćete mi platiti ako vam ga predam?“ Oni odrediše iznos od trideset srebrnjaka.",
        "16": "Otada je on tražio priliku da ga izda.",
        "17": "A na prvi dan praznika Beskvasnih hlebova pristupe učenici Isusu pitajući ga: „Gde želiš da ti pripremimo pashalnu večeru?“",
        "18": "On reče: „Idite u grad do toga i toga i recite mu: ’Učitelj pita: „Moje vreme se primaklo; kod tebe ću slaviti pashalnu večeru sa svojim učenicima.“’“",
        "19": "Učenici učine kako im je Isus naložio, te pripreme za Pashu.",
        "20": "Uveče je Isus sa Dvanaestoricom bio za stolom.",
        "21": "I dok su večerali, Isus reče: „Zaista vam kažem da će me izdati jedan od vas.“",
        "22": "Učenici su se veoma ožalostili, pa su počeli da pitaju jedan za drugim: „Da nisam ja, Gospode?“",
        "23": "A on im odgovori: „Izdaće me onaj koji je sa mnom umakao hleb u zdelu.",
        "24": "Doduše, Sin Čovečiji odlazi u smrt kao što je u Svetom pismu napisano za njega, ali teško onom čoveku koji ga izdaje! Tom čoveku bi bilo bolje da se nije ni rodio.“",
        "25": "A Juda, izdajnik, upita: „Da nisam ja, učitelju?“ Isus mu odgovori: „Sâm si rekao.“",
        "26": "Dok su jeli, Isus uze hleb, izreče blagoslov, razlomi ga i dade učenicima i reče: „Uzmite i jedite, ovo je moje telo.“",
        "27": "Zatim je uzeo čašu, zahvalio Bogu, pružio im je i rekao: „Pijte iz nje svi.",
        "28": "Ovo je krv moja, krv Novog saveza, koja se proliva za mnoge radi oproštenja greha.",
        "29": "A ja vam kažem: neću više piti vina od roda loze, do onoga dana kada ću piti sa vama novo vino u Carstvu moga Oca.“",
        "30": "Zatim su otpevali hvalospeve i zaputili se ka Maslinskoj gori.",
        "31": "Tada im Isus reče: „Svi ćete se vi okrenuti od mene još ove noći, jer je napisano: ’Udariću pastira, i ovce će se razbežati od stada.’",
        "32": "Ali kada vaskrsnem, otići ću pre vas u Galileju.“",
        "33": "Petar mu reče: „Ako se i svi okrenu od tebe, ja te nikada neću napustiti.“",
        "34": "A Isus mu reče: „Zaista ti kažem da ćeš me se tri puta odreći ove noći pre no što se petao oglasi.“",
        "35": "Petar mu reče: „Ako treba i da umrem sa tobom, neću te se odreći!“ Tako su rekli i svi učenici.",
        "36": "Tada Isus ode sa njima na mesto koje se zove Getsimanija i reče učenicima: „Sedite ovde dok ja odem onamo da se pomolim.“",
        "37": "Poveo je sa sobom Petra i dvojicu Zavedejevih sinova. Uto ga obuze žalost i teskoba.",
        "38": "Tada im reče: „Duša mi je nasmrt tužna. Ostanite ovde i bdite sa mnom.“",
        "39": "Onda ode malo dalje i pade ničice moleći se: „Oče moj, ako je moguće, neka me mimoiđe ova čaša. Ali neka ne bude kako ja hoću, nego kako ti hoćeš.“",
        "40": "Kada se vratio k učenicima, našao ih je kako spavaju. Zato je rekao Petru: „Zar ni jedan sat niste mogli probdeti sa mnom?",
        "41": "Bdite i molite se da ne padnete u iskušenje; duh je, naime, voljan, ali je telo slabo.“",
        "42": "Isus po drugi put ode da se moli i reče: „Oče moj, ako nije moguće da me mimoiđe ova čaša, da je ne ispijem, onda neka bude tvoja volja.“",
        "43": "Kad se vratio, ponovo ih je zatekao kako spavaju, jer su im se oči sklapale.",
        "44": "Onda ih je ostavio, pa je po treći put otišao da se pomoli, izgovarajući iste reči.",
        "45": "Tada se vratio k učenicima i rekao: „Stalno spavate i počivate. Došao je čas! Evo, Sin Čovečiji će biti predat u ruke grešnicima.",
        "46": "Ustanite! Hajdemo! Evo, približio se moj izdajnik.“",
        "47": "Dok je Isus još govorio, došao je Juda, jedan od Dvanaestorice, i sa njim velika rulja sa mačevima i toljagama. Njih su poslali vodeći sveštenici i narodne starešine.",
        "48": "Isusov izdajnik im je dao znak: „Koga poljubim, taj je. Uhvatite ga!“",
        "49": "On odmah priđe Isusu i reče: „Zdravo, učitelju!“ I poljubi ga.",
        "50": "A Isus mu reče: „Prijatelju, uradi ono zbog čega si došao.“ Tada oni ljudi pristupe i uhvate Isusa.",
        "51": "Uto, jedan od onih koji su bili sa Isusom, trže svoj mač i udari Prvosveštenikovog slugu, te mu odseče uho.",
        "52": "Isus mu tada reče: „Vrati svoj mač u korice, jer svi koji se late mača – od mača će i poginuti.",
        "53": "Ili, zar ne misliš da mogu da zamolim svoga Oca, i on će mi odmah poslati više od dvanaest legija anđela?",
        "54": "Jer, kako bi se inače ispunilo Pismo koje kaže da tako mora da bude?“",
        "55": "U taj čas Isus reče mnoštvu: „Zar sam ja odmetnik, pa ste sa mačevima i toljagama izašli da me uhvatite? Svaki dan sam sedeo u hramu i poučavao, i niste me uhvatili.",
        "56": "Sve se to dogodilo da se ispune Proroci.“ Tada su ga svi učenici ostavili i pobegli.",
        "57": "Kad su oni ljudi uhvatili Isusa, odveli su ga pred Prvosveštenika Kajafu. Tamo su već bili okupljeni znalci Svetoga pisma i starešine.",
        "58": "Petar ga je pratio izdaleka do Prvosveštenikovog dvora. Zatim je ušao unutra i seo sa stražarima da vidi kako će se to završiti.",
        "59": "A vodeći sveštenici i celo Veliko veće tražili su kakvo lažno svedočanstvo protiv Isusa, da bi mogli da ga pogube.",
        "60": "I nisu mogli da nađu, iako su pristupili mnogi lažni svedoci. Najzad pristupiše dvojica",
        "61": "i rekoše: „Ovaj je rekao: ’Ja mogu da srušim hram Božiji i da ga za tri dana ponovo sagradim.’“",
        "62": "Tada usta Prvosveštenik i reče: „Zar ništa ne odgovaraš na to što ovi svedoče protiv tebe?“",
        "63": "Isus je ćutao. Tada mu Prvosveštenik reče: „Živim te Bogom zaklinjem: reci nam jesi li ti Hristos, Sin Božiji?“",
        "64": "Isus mu odgovori: „Sâm si to rekao. Šta više, kažem vam da ćete od sada videti Sina Čovečijeg kako sedi s desne strane Svesilnoga i dolazi na oblacima nebeskim.“",
        "65": "Tada Prvosveštenik razdera svoju odeću i reče: „Vređao je Boga! Zar su nam potrebni drugi svedoci? Evo, sad ste čuli bogohuljenje!",
        "66": "Kako vam se to čini?“ Oni odgovoriše: „Zaslužio je smrt!“",
        "67": "Tada su mu pljuvali u lice i udarali ga pesnicama, a drugi su ga šamarali,",
        "68": "govoreći: „Proreci, Hriste, ko te je udario?“",
        "69": "A Petar je sedeo napolju, u dvorištu. Neka sluškinja mu pristupi i reče mu: „I ti si bio sa Isusom Galilejcem!“",
        "70": "A on poreče pred svima, govoreći: „Ne znam o čemu govoriš!“",
        "71": "Kad je izašao u predvorje, videla ga je druga sluškinja, te je rekla onima koji su bili tamo: „I ovaj je bio sa Isusom Nazarećaninom!“",
        "72": "Petar ponovo poreče zaklinjući se: „Ne poznajem tog čoveka!“",
        "73": "Malo kasnije, priđu mu neki koji su tu stajali, pa mu i oni rekoše: „Zaista, i ti si jedan od njih! Čak te i tvoj naglasak odaje!“",
        "74": "Tada Petar stade da se proklinje i kune: „Ne poznajem tog čoveka!“ U isti čas se oglasi petao.",
        "75": "Onda se Petar setio reči koje je Isus izrekao: „Pre nego što se petao oglasi, tri puta ćeš me se odreći.“ Izašao je i gorko zaplakao."
    },
    "27": {
        "1": "A kada je svanulo, dogovore se svi vodeći sveštenici i starešine da ubiju Isusa.",
        "2": "Svezali su ga, odveli i predali namesniku Pilatu.",
        "3": "A Juda, koji ga je izdao, kad je video da su ga osudili, pokajao se i vratio onih trideset srebrnjaka vodećim sveštenicima i starešinama,",
        "4": "rekavši: „Sagrešio sam izdavši nevinog čoveka.“ A oni mu rekoše: „Šta se to nas tiče? To je tvoja briga.“",
        "5": "Juda baci srebrnjake u hram, ode i obesi se.",
        "6": "A vodeći sveštenici uzeše srebrnjake i rekoše: „Nije dozvoljeno da se takav novac stavi u hramsku blagajnu, jer je plata za ubistvo čoveka.“",
        "7": "Stoga su odlučili da za taj novac kupe Grnčarevu njivu za groblje strancima.",
        "8": "Zato se ta njiva do danas zove „Krvna njiva“.",
        "9": "Tada se ispunilo ono što je rekao prorok Jeremija: „I uzeše trideset srebrnjaka, cenu za procenjenoga, koju odrediše neki od roda Izrailjevog,",
        "10": "i za njih kupiše Grnčarevu njivu. Ovako mi Gospod naredi.“",
        "11": "Isusa su zatim doveli pred namesnika, koji ga upita: „Jesi li ti Car judejski?“ „Ti to kažeš“ – odgovori Isus.",
        "12": "Onda su ga vodeći sveštenici i starešine optuživali, a on nije ništa odgovarao.",
        "13": "Tada mu Pilat reče: „Zar ne čuješ za šta te sve optužuju?“",
        "14": "Isus nije odgovorio ni reči, čemu se zapovednik veoma čudio.",
        "15": "A zapovednik je običavao da za praznik pusti jednog zatvorenika po izboru naroda.",
        "16": "Baš tada su u tamnici držali poznatog sužnja po imenu Isus Varava.",
        "17": "Kada se narod okupio, Pilat im se obrati: „Koga želite da vam pustim: Isusa Varavu ili Isusa prozvanog ’Hristos’?“",
        "18": "Znao je, naime, da su Isusa predali iz zavisti.",
        "19": "Dok je sedeo na sudijskoj stolici, njegova žena mu pošalje poruku: „Okani se tog pravednika, jer sam danas u snu mnogo propatila zbog njega.“",
        "20": "Međutim, vodeći sveštenici i starešine nagovore narod da zatraže Varavu, a da se Isus pogubi.",
        "21": "Zapovednik ih upita: „Kojega od ove dvojice hoćete da vam pustim?“ Oni odgovoriše: „Varavu!“",
        "22": "Pilat ih upita: „Šta onda da radim sa Isusom prozvanim ’Hristos’?“ Oni odgovoriše: „Neka bude razapet!“",
        "23": "On ih upita: „Kakvo je zlo učinio?“ Ali oni su još glasnije povikali: „Neka bude razapet!“",
        "24": "Kada je Pilat video da ništa ne koristi, nego da nastaje još veći metež, uzeo je vodu i oprao ruke pred narodom, rekavši: „Ja nemam ništa sa smrću ovog pravednika; vi ćete odgovarati za to.“",
        "25": "A sav narod reče: „Neka njegova krv padne na nas i na našu decu!“",
        "26": "Tada im je oslobodio Varavu, a Isusa je predao da ga izbičuju i razapnu na krst.",
        "27": "Nakon toga su zapovednikovi vojnici poveli Isusa u pretorijum. Oko njega se okupila cela četa.",
        "28": "Svukli su Isusa i ogrnuli ga skerletnim plaštom.",
        "29": "Onda su ispleli venac od trnja, te mu stavili na glavu i trsku u njegovu desnu ruku. I klanjali su se pred njim, govoreći: „Zdravo, Care judejski!“",
        "30": "Pljuvali su na njega, a onda su uzeli trsku i udarali ga po glavi.",
        "31": "Kada su mu se narugali, skinuli su sa njega ogrtač i obukli mu njegovu odeću, pa su ga odveli da ga razapnu.",
        "32": "Kada su izašli, našli su nekog čoveka iz Kirine, po imenu Simon, i naterali ga da mu ponese krst.",
        "33": "Kada su došli na mesto zvano Golgota, što znači „Mesto lobanje“,",
        "34": "dali su mu da pije vino pomešano sa žuči. Ali pošto je okusio, nije hteo da pije.",
        "35": "Kada su ga razapeli, podelili su njegovu odeću bacajući kocku.",
        "36": "Sedeli su tamo i čuvali ga.",
        "37": "Onda su iznad njegove glave stavili natpis na kome je bila napisana njegova krivica: „ Ovo je Isus, Car judejski.“",
        "38": "Sa njim su razapeli i dva odmetnika, jednog s desne strane, a drugog s leve strane.",
        "39": "A prolaznici su ga vređali i klimali svojim glavama,",
        "40": "govoreći: „De sad, ti što rušiš hram i za tri dana ga podižeš, spasi samoga sebe! Ako si Sin Božiji, siđi s krsta!“",
        "41": "Slično su mu se rugali i vodeći sveštenici sa znalcima Svetog pisma i starešinama:",
        "42": "„Druge je spasao, a ne može da spase samog sebe! Pa, on je izrailjski Car! Neka siđe sad s krsta pa ćemo poverovati u njega!",
        "43": "Uzdao se u Boga, neka ga sad izbavi ako mu je po volji! Sâm je rekao: ’Sin sam Božiji.’“",
        "44": "Tako su ga vređali i odmetnici razapeti sa njim.",
        "45": "A od podne pa do tri sata nasta tama po svoj zemlji.",
        "46": "Oko tri sata popodne, Isus zavapi veoma glasno: „ Eli, Eli, lema savahtani?! “ To znači: „Bože moj, Bože moj, zašto si me ostavio?!“",
        "47": "A neki koji su tu stajali, čuli su ovo, pa su rekli: „Ovaj doziva Iliju!“",
        "48": "Jedan od vojnika odmah otrča, uze sunđer, natopi ga kiselim vinom, natače na štap, te je tako pojio Isusa.",
        "49": "Ostali su govorili: „Pusti da vidimo hoće li doći Ilija da ga spase!“",
        "50": "Isus još jednom snažno uzviknu i izdahnu.",
        "51": "Uto se hramska zavesa rascepi na dvoje od gore do dole, a zemlja se potrese, te se stene raspukoše.",
        "52": "Grobovi se otvoriše, pa ustadoše iz mrtvih mnogi sveti koji su usnuli,",
        "53": "i izađoše iz svojih grobova. Ovi su kasnije, nakon Isusovog vaskrsenja, došli u Sveti grad i pokazali se mnogima.",
        "54": "A rimski kapetan i oni koji su sa njim čuvali Isusa, kad su videli potres i sve što se dogodilo, silno su se uplašili i rekli: „Ovaj je zaista bio Božiji Sin!“",
        "55": "Tamo su bile i mnoge žene koje su posmatrale izdaleka. One su pratile Isusa iz Galileje i služile mu.",
        "56": "Među njima su bile Marija Magdalena, Marija, majka Jakovljeva i Josifova, i majka Zavedejevih sinova.",
        "57": "Kad se spustilo veče, dođe neki bogati čovek iz Arimateje, po imenu Josif, koji je i sam bio Isusov sledbenik.",
        "58": "Ovaj dođe k Pilatu i zatraži od njega Isusovo telo. Tada Pilat naredi da mu se telo preda.",
        "59": "Josif uze Isusovo telo, uvije ga u čisto platno,",
        "60": "te ga položi u novi grob koji je izdubio u steni za sebe. Onda je navalio veliki kamen na ulaz u grobnicu i otišao.",
        "61": "Marija Magdalena i druga Marija sedele su tamo naspram groba.",
        "62": "Sledećeg dana, posle Pripreme, okupe se vodeći sveštenici i fariseji kod Pilata.",
        "63": "Rekli su: „Gospodaru, setili smo se da je ona varalica, još dok je bio živ, rekao da će nakon tri dana vaskrsnuti.",
        "64": "Zato naredi da se grob obezbedi do trećeg dana, da ne bi došli njegovi učenici i ukrali ga. Oni će onda reći narodu da je on vaskrsao iz mrtvih, pa će tako poslednja prevara biti veća nego prva.“",
        "65": "Pilat im odgovori: „Evo vam straža; idite i obezbedite grob kako znate.“",
        "66": "Oni odu i obezbede grob: zapečate grobni kamen i postave stražu."
    },
    "28": {
        "1": "A posle subote, u svanuće prvoga dana nedelje, dođoše Marija Magdalena i druga Marija da pogledaju grob.",
        "2": "U taj čas nasta veliki potres, jer je anđeo Gospodnji sišao sa neba, pristupio, otkotrljao grobni kamen i seo na njega.",
        "3": "Lik mu je bio kao munja, a odeća bela kao sneg.",
        "4": "Od straha pred njim, stražari su uzdrhtali i postali kao mrtvi.",
        "5": "Anđeo reče ženama: „Ne bojte se! Znam da tražite razapetog Isusa.",
        "6": "On nije ovde. Vaskrsao je onako kako je rekao. Dođite i vidite mesto gde je ležao.",
        "7": "Stoga idite i recite njegovim učenicima da je vaskrsao iz mrtvih. On evo ide pred vama u Galileju, onde ćete ga videti. Eto, rekao sam vam.“",
        "8": "One u žurbi odoše sa groba, te sa strahom, ali i sa velikom radošću, otrčaše da jave njegovim učenicima.",
        "9": "Uto ih sretne Isus, te im reče: „Zdravo!“ One mu priđu, obujme njegove noge i padnu ničice pred njim.",
        "10": "Isus im tada reče: „Ne bojte se! Idite i javite mojoj braći da idu u Galileju; tamo će me videti.“",
        "11": "Dok su one odlazile, neki od stražara odu u grad i jave vodećim sveštenicima sve što se dogodilo.",
        "12": "Oni su se onda sastali sa starešinama i odlučili da vojnicima daju mnogo novca.",
        "13": "Rekli su im: „Recite da su njegovi učenici došli noću i ukrali telo dok smo mi spavali.",
        "14": "A ako zapovednik dočuje za ovo, mi ćemo ga uveriti i rešiti vas brige.“",
        "15": "Stražari uzmu novac i učine kako su ih uputili. Ova priča se raširila među Jevrejima sve do današnjega dana.",
        "16": "A jedanaestorica učenika odoše u Galileju, na goru na koju im Isus naredio da idu.",
        "17": "Kada su ga ugledali, pali su ničice, a neki su posumnjali.",
        "18": "Isus im priđe i reče im: „Data mi je sva vlast na nebu i na zemlji.",
        "19": "Zato idite i načinite sve narode mojim učenicima, krsteći ih u ime Oca, Sina i Svetoga Duha.",
        "20": "Učite ih da drže sve što sam vam zapovedio. Evo, ja sam s vama u sve dane do svršetka sveta.“"
    }
}