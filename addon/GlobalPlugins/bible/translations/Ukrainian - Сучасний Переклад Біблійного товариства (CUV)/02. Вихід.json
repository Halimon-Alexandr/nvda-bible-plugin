{
    "1": {
        "1": "Ось імена синів Ізраїля, які переселились в Єгипет з Яковом. Кожен прийшов зі своєю родиною.",
        "2": "Рувим, Симеон, Левій і Юда;",
        "3": "Іссахар, Завулон і Веніямін;",
        "4": "Дан, Нефталим, Ґад і Асир.",
        "5": "Усіх же осіб, які вийшли з лона Якова, було сімдесят душ. А Йосиф уже перебував у Єгипті.",
        "6": "Та Йосиф помер. Повмирали усі його брати й увесь той рід.",
        "7": "А нащадки Ізраїля все народжувалися і зростали. Вони множилися і стали вельми численними, так що край був наповнений ними.",
        "8": "Але в Єгипті зійшов на трон новий цар, який не знав Йосифа.",
        "9": "Він сказав своїм людям: Ось народ Ізраїльських нащадків численніший і сильніший за нас.",
        "10": "Тож давайте перехитримо їх, аби вони не множилися. Щоб на випадок виникнення у нас війни вони не приєднались до ворогів і не почали воювати проти нас та не залишили наш край.",
        "11": "Таким чином були настановлені над ізраїльтянами наглядачі за роботами, щоб гнобити їх примусовою працею. Вони будували фараонові міста-склади для запасів: Пітом і Рамсес.",
        "12": "Але чим більше цей народ пригноблювали, тим численнішим він ставав і значно поширювався. Єгиптяни відчували щодо Ізраїлевих нащадків огиду і страх.",
        "13": "Тому вони безжалісно примушували ізраїльтян важко працювати.",
        "14": "Надто гірким ставало їхнє життя через виснажливу працю з глиною та цеглою, через усяку працю на полі та через різну примусову роботу, до якої силували їх.",
        "15": "Ба більше, єгипетський цар наказав єврейським повитухам (ім’я першої з них Шіфра, а ім’я другої – Пуа):",
        "16": "Коли допомагаєте єврейкам під час пологів, то спостерігайте: якщо народжується хлопчик, то вбивайте його, а якщо дівчинка, – нехай живе.",
        "17": "Але повитухи боялися Бога і не чинили так, як велів їм єгипетський цар. Вони залишали живими і хлопчиків.",
        "18": "Тому єгипетський цар покликав повитух і запитав їх: Чому ви так робите – залишаєте живими хлопчиків?",
        "19": "Повитухи відповіли фараонові: Єврейки не такі, як єгипетські жінки. Вони сильніші й народжують ще до того, як до них прийдуть повитухи!",
        "20": "І Бог чинив добро повитухам, у той час як Ізраїльський народ множився і ставав усе численнішим.",
        "21": "Оскільки повитухи боялися Бога, то Він облаштовував їхні родини.",
        "22": "Тоді фараон наказав усьому своєму народові: Кожного єврейського малюка, який щойно народиться, кидайте в Ніл, а кожну дівчинку залишайте живою."
    },
    "2": {
        "1": "Один чоловік з Левієвого роду пішов і одружився на одній з Левієвих дочок.",
        "2": "Жінка завагітніла й народила сина. Побачивши, що хлопчик гарний, вона переховувала його три місяці.",
        "3": "Коли ж більше не було можливості його переховувати, вона взяла для нього кошик з очерету, промазала його мулом і смолою, поклала туди хлопчика й поставила кошик в очереті біля берега річки.",
        "4": "Сестра малюка спостерігала здалека, аби довідатися, що з ним станеться далі.",
        "5": "Тим часом фараонова дочка спустилася аби скупатися в річці, в той час, як її служниці ходили по берегу ріки. Вона помітила в очереті кошик, послала свою служницю, й та забрала його.",
        "6": "Вона відкрила кошик і побачила хлоп’ятко. Коли малюк заплакав, фараонова дочка розжалобилась над ним і сказала: Він з єврейських дітей.",
        "7": "Тоді сестра хлопчика сказала фараоновій дочці: Чи не піти мені й не покликати до тебе жінку-годувальницю з єврейок, яка годувала б для тебе хлопчика?",
        "8": "Фараонова дочка відповіла їй: Іди. Дівчина побігла й покликала матір хлопчика.",
        "9": "І фараонова дочка сказала їй: Візьми це хлоп’ятко і вигодуй його для мене, а я винагороджу тебе! Жінка взяла хлопчика і годувала його власним грудним молоком.",
        "10": "Хлопчик підріс, і вона привела його до фараонової дочки. Він став їй за сина. Вона дала йому ім’я Мойсей, кажучи: Я ж його витягла з води.",
        "11": "Одного разу, коли Мойсей виріс, він вийшов до своїх братів і побачив, як вони страждають. Він помітив, як чоловік-єгиптянин б’є одного з його братів – єврея.",
        "12": "Озирнувшись навколо і не побачивши нікого, він вбив єгиптянина і заховав його в піску.",
        "13": "А наступного дня він вийшов знову і побачив, як билися два чоловіки-євреї. І каже кривдникові: Навіщо б’єш свого ближнього?",
        "14": "Той же відповів: Хто тебе поставив правителем і суддею над нами? Чи часом ти не задумав убити і мене, як учора вбив єгиптянина? Мойсей злякався і сказав: Невже такою відомою стала ця подія?",
        "15": "Про ту справу дізнався фараон і мав намір убити Мойсея. Тому Мойсей втік від фараона і прибув до Мідіянського краю. Він зупинився біля криниці.",
        "16": "Мідіянський священик мав сім дочок. Вони прийшли до криниці набрати води, щоб наповнити корита і напоїти отару свого батька.",
        "17": "Але прийшли пастухи й відігнали їх. Тоді Мойсей встав, захистив їх і напоїв їхню отару.",
        "18": "Коли повернулись вони до свого батька Реуїла, він запитав їх: Чому це сьогодні ви так рано прибули?",
        "19": "Вони ж відповіли: Якийсь єгиптянин врятував нас від рук пастухів та ще й начерпав нам води і напоїв отару.",
        "20": "Він запитав своїх дочок: А де він? Чому ви залишили чоловіка? Закличте його, нехай попоїсть хліба!",
        "21": "Мойсей погодився залишитись у того чоловіка. Він видав за Мойсея свою дочку Ціппору.",
        "22": "Вона народила сина, і він дав йому ім’я Гершом, сказавши: Я – захожий у чужій землі.",
        "23": "Минуло багато часу і єгипетський цар помер. Діти ж Ізраїля стогнали від праці і голосили. Їхні зойки від непосильної праці піднялися до Бога.",
        "24": "Бог почув їхній стогін і згадав про Свій Заповіт з Авраамом, Ісааком та Яковом.",
        "25": "І зглянувся Бог на Ізраїльських нащадків і пройнявся їхнім становищем."
    },
    "3": {
        "1": "Мойсей же пас отару свого тестя Їтра, мідіянського жерця. Якось він попровадив отару в пустелю і опинився біля Божої гори Хорив.",
        "2": "Тут йому з’явився Господній ангел у полум’ї вогню з куща. Він зауважив, що кущ охоплений полум’ям, але він не згоряє.",
        "3": "Тому Мойсей сказав: Піду і подивлюсь на це надзвичайне явище, – чому не згоряє кущ?",
        "4": "Коли ж Господь побачив, що він підходить подивитися, то Бог промовив до нього з куща: Мойсею, Мойсею! Той відгукнувся: Ось я!",
        "5": "Не наближайся сюди, – сказав Бог, – зніми твоє взуття зі своїх ніг, бо місце, на якому ти стоїш, це – свята земля!",
        "6": "І Він продовжував говорити: Я – Бог твого батька, Бог Авраама, Бог Ісаака і Бог Якова. Мойсей закрив своє обличчя, оскільки не наважувався глянути на Бога.",
        "7": "Та Господь промовив: Я дійсно бачу гноблення Мого народу, який у Єгипті, і чую їхнє голосіння через утиски наглядачів. О, Я знаю їхній біль!",
        "8": "Тому Я зійшов визволити їх з рук єгиптян і вивести їх з тієї землі до доброго та просторого краю – до землі, що тече молоком і медом, до краю ханаанців, хеттейців, аморейців, періззейців, гіввійців і євусейців.",
        "9": "І ось тепер голосіння Ізраїльтян дійшло до Мене; до того ж, Я бачу утиски, якими єгиптяни гноблять їх.",
        "10": "А тепер іди! Я посилаю тебе до фараона. Виведи Мій народ, нащадків Ізраїля, з Єгипту!",
        "11": "Але Мойсей промовив до Бога: Хто я такий, щоб іти до фараона і вивести Ізраїльських нащадків з Єгипту?",
        "12": "Та Бог наголосив: Я буду з тобою! І ось тобі ознака, що саме Я тебе послав: Коли виведеш народ з Єгипту, то ви поклонитеся Богові на цій горі.",
        "13": "Тоді Мойсей промовив до Бога: Ось я піду до Ізраїльтян і скажу їм: Бог ваших батьків послав мене до вас. А мене запитають: Яке Його ім’я? Що я їм скажу?",
        "14": "І відповів Бог Мойсеєві: Я є Той, Хто Є. Так скажеш Ізраїльтянам, – говорив далі Він, – Сущий послав мене до вас!",
        "15": "Продовжуючи розмову, Бог сказав Мойсеєві: Передай Ізраїльським нащадкам: Господь, Бог ваших батьків, Бог Авраама, Бог Ісаака і Бог Якова, послав мене до вас. Таке Моє ім’я повіки. Це – пам’ять про Мене з роду в рід.",
        "16": "Іди, збери старійшин Ізраїлю і скажи їм: Мені з’явився Господь, Бог ваших батьків, Бог Авраама, Ісаака та Якова, і сказав: Я уважно спостерігав за вами, а також за тим, що заподіяли вам у Єгипті,",
        "17": "тому й сказав: Я визволю вас від єгипетського пригнічення і введу в землю ханаанців, хеттейців, аморейців, періззейців, гіввійців і євусейців – у край, що тече молоком і медом.",
        "18": "Вони послухаються твого голосу. Ти підеш разом зі старійшинами Ізраїлю до єгипетського царя. Ви скажете йому: Господь, Бог євреїв зустрівся з нами. Тож тепер ми підемо в триденну подорож, у пустелю, щоби принести жертву Господу, нашому Богові.",
        "19": "Проте Я знаю, що єгипетський цар не дозволить вам піти, хіба що буде примушений сильною рукою.",
        "20": "Тоді Я простягну Свою руку й уражу єгиптян усіма Моїми чудесами, які чинитиму серед них. Після того він відпустить вас.",
        "21": "А до цього народу Я викличу співчуття в очах єгиптян. Тому, коли прийде час виходити, ви не підете з порожніми руками.",
        "22": "Адже кожна жінка попросить у своєї сусідки або у своєї співмешканки срібний і золотий посуд та одяг. Так ви обберете єгиптян і одягнете ваших синів і ваших дочок."
    },
    "4": {
        "1": "Відповідаючи, Мойсей сказав: Вони ж не повірять мені й не послухають мого голосу, оскільки скажуть: Господь не з’являвся тобі!",
        "2": "Тоді Господь промовив до нього: Що це в твоїй руці? Він відповів: Посох.",
        "3": "Господь сказав: Кинь його на землю! Мойсей кинув його на землю, і посох перетворився на змія, так що Мойсей втік від нього.",
        "4": "Та Господь звелів Мойсеєві: Простягни свою руку і візьми змія за хвіст! Він так і зробив: простягнув свою руку і взяв його. Змій знову став посохом у його руці.",
        "5": "Це щоб вони повірили, що Господь, Бог їхніх батьків – Бог Авраама, Бог Ісаака і Бог Якова – з’являвся тобі.",
        "6": "Далі Господь сказав Мойсею: Засунь свою руку собі за пазуху! Він засунув свою руку собі за пазуху і вийняв її. І ось його рука побіліла від прокази, стала наче сніг.",
        "7": "Тоді Господь сказав: поклади свою руку знову собі за пазуху. Мойсей поклав свою руку собі за пазуху. Вийнявши руку зі своєї пазухи, він побачив, що вона знову стала такою, як усе його тіло.",
        "8": "Якщо не повірять тобі й не звернуть уваги на першу ознаку, то повірять через другу ознаку.",
        "9": "Але, якщо не повірять після цих двох ознак і не прислухаються до твого голосу, то візьмеш води з річки й виллєш її на суходіл. Станеться так, що вода, яку візьмеш з ріки, на суходолі перетвориться на кров.",
        "10": "Та Мойсей і далі вмовляв Господа: Змилуйся, будь ласка, Господи! Я не красномовна людина ні від учора, ні від третього дня, ні відтоді, як Ти почав говорити до Свого слуги! Адже мені важко розмовляти, і язик мій неповороткий.",
        "11": "Господь на це відповів йому: Хто дав уста людині, або хто його робить німим чи глухим, зрячим чи сліпим? Хіба не Я, Господь?",
        "12": "А тепер іди! Я буду при твоїх устах і навчатиму тебе, що маєш говорити.",
        "13": "Благаю, Господи, – наполягав далі Мойсей, – признач, будь ласка, когось іншого, кого захочеш послати.",
        "14": "І запалав Господній гнів на Мойсея. Він сказав: Хіба Аарон-левіт не твій брат? Я знаю, що він може переконливо говорити. Він вийде тобі назустріч, побачить тебе й усім своїм серцем зрадіє.",
        "15": "Ти промовлятимеш до нього і вкладатимеш слова в його уста. А Я буду і при твоїх устах, і при устах його. Я навчатиму вас, що маєте робити.",
        "16": "Він промовлятиме замість тебе до народу. Він стане твоїми устами, а ти будеш для нього замість Бога.",
        "17": "А цей посох візьми у свою руку. Ним творитимеш знамення.",
        "18": "І Мойсей пішов. Він спочатку повернувся до свого тестя Їтра і сказав йому: Я йду, повертаюсь до моїх братів, що в Єгипті, подивлюся, чи вони ще живі. Їтро сказав Мойсеєві: Іди з миром!",
        "19": "Господь сказав Мойсеєві ще в Мідіянській землі: Іди, повертайся в Єгипет, бо повмирали всі ті люди, які загрожували твоєму життю!",
        "20": "Мойсей узяв свою дружину і своїх дітей, посадив їх на осла і попрямував до єгипетського краю. А Божий посох Мойсей тримав у своїй руці.",
        "21": "Господь сказав Мойсеєві: Ось ти виходиш і повернешся в Єгипет. Дивись, щоб усі ознаки, які Я дав тобі в руки, ти використав перед фараоном! Я ж учиню його серце закам’янілим, і він не відпустить народу.",
        "22": "Ти скажеш фараонові: Так говорить Господь: Ізраїль – Мій син, Мій первісток!",
        "23": "Тому кажу тобі: Відпусти Мого сина, щоби послужив Мені! А якщо ти відмовишся відпустити їх, то знай, Я вб’ю твого сина-первістка!",
        "24": "Так сталося, що по дорозі, під час нічної зупинки, зустрів його Господь і намагався вбити його.",
        "25": "Ціппора ж взяла гострого кременя й обрізала крайню плоть свого сина, торкнулася його ( Мойсея ) ніг і сказала: Ти для мене наречений крові!",
        "26": "Господь відійшов від нього. Тоді вона сказала: Наречений крові через обрізання.",
        "27": "У той час Господь сказав Ааронові: Піди назустріч Мойсеєві в пустелю. І той пішов. Він зустрів його на Божій горі й поцілував його.",
        "28": "Мойсей переказав Ааронові всі слова Господа, з якими Він його послав, і про всі ознаки, котрі йому заповів.",
        "29": "Тому Мойсей та Аарон пішли і зібрали всіх Ізраїльських старійшин.",
        "30": "Аарон переказав усі слова, які сказав Господь Мойсеєві, і вчинив ознаки на очах народу.",
        "31": "Народ повірив. Вони зрозуміли, що Господь відвідав Ізраїльських дітей і побачив їхні страждання. Тож вони впали долілиць і поклонилися."
    },
    "5": {
        "1": "Після того Мойсей та Аарон увійшли до фараона і сказали: Господь, Бог Ізраїлю, так сказав: Відпусти Мій народ, і хай вони влаштують для Мене свято в пустелі!",
        "2": "Але фараон сказав: Хто такий Господь, щоб я прислухався до Його голосу та відпустив Ізраїль? Я Господа не знаю, тому Ізраїлю не відпущу!",
        "3": "А вони кажуть: Бог євреїв зустрівся з нами! Отже, ми підемо в триденну подорож у пустелю, щоби принести там жертву Господу, нашому Богові, аби не спіткали нас якась пошесть чи меч.",
        "4": "Та єгипетський цар відповів їм: Мойсею і Аароне! Навіщо ви відволікаєте народ від його праці? Повертайтеся до своїх справ!",
        "5": "Тепер народу на цій землі стало багато, – продовжував фараон, – а ви відволікаєте людей від їхньої праці.",
        "6": "Того ж дня наглядачам над народом і начальникам фараон наказав:",
        "7": "Більше не давати людям соломи для виготовлення цегли, як було вчора й позавчора. Нехай вони йдуть і самі знаходять для себе солому!",
        "8": "А норма виготовлення цегли для них має бути така, яка була вчора чи позавчора. Не зменшуйте її, адже вони бездіяльні! Тому й кричать, заявляючи: Підемо і принесемо жертву нашому Богові!",
        "9": "Нехай праця цих людей стане важчою, і хай за неї дбають, а порожніми балачками не займаються!",
        "10": "Тож наглядачі та начальники народу вийшли і сказали людям те, що звелів фараон: Я не буду вам більше давати соломи!",
        "11": "Ви йдіть і самі збирайте собі солому, де лише знайдете, а норма вашого виробітку не зменшується.",
        "12": "І порозходились люди по всій єгипетській землі, щоби збирати стерню замість соломи.",
        "13": "Наглядачі ж квапили їх, наказуючи: Виконуйте вашу норму роботи, призначену на кожний день, так само, як і тоді, коли у вас була солома!",
        "14": "Наглядачів з Ізраїльських синів, яких призначили над людьми, наглядачі фараона били, дорікаючи: Чому ви не виготовили сьогодні визначеної вам кількості цегли, як було вчора й позавчора?",
        "15": "Тому наглядачі з Ізраїльських синів прийшли і заволали до фараона такими словами: Чому ти чиниш так зі своїми рабами?",
        "16": "Соломи не дають твоїм рабам, а цеглу нам наказують виготовляти! Дивись, як твоїх рабів побили, і винуватий твій народ.",
        "17": "Фараон відповів їм: Ви ліниві і бездіяльні! Тому й кажете: Підемо та принесемо жертву Господу.",
        "18": "А зараз ідіть і працюйте! Соломи і надалі вам не дадуть, а призначену кількість цегли ви будете виготовляти!",
        "19": "Отже, наглядачі з Ізраїльських синів побачили, що вони опинились в скрутній ситуації, оскільки їм наказували: Не зменшуйте виробництва цегли, призначеної вам на день.",
        "20": "Коли вони виходили від фараона, то зустріли Мойсея та Аарона, які стояли, очікуючи їх,",
        "21": "тому дорікнули їм: Нехай спогляне на вас Господь і хай осудить, бо ви зробили ненависним наш дух перед фараоном і його слугами. Ви дали йому в руки меча, аби нас повбивати.",
        "22": "Тож Мойсей звернувся до Господа зі словами: Господи, чому Ти допустив лихо цьому народові? І для чого Ти послав мене?",
        "23": "Адже відтоді, як я з’явився перед фараоном, щоб говорити від Твого імені, він кривдить цих людей. Свого ж народу Ти досі не визволив."
    },
    "6": {
        "1": "Господь сказав Мойсеєві: Ось побачиш, що Я зроблю фараонові. Він буде змушений сильною рукою відпустити їх. Більше того, завдяки всемогутній руці, він вижене їх зі своєї країни.",
        "2": "Далі Бог промовив до Мойсея і сказав йому: Я – Господь!",
        "3": "Я з’являвся Авраамові, Ісаакові та Якову, як Бог Всемогутній (Шадай), але зі Своїм іменем – Господь (Ягве) – Я не об’являвся їм.",
        "4": "Я також уклав Мій Заповіт з ними, що дам їм ханаанський край – землю їхнього колишнього перебування, на якій вони проживали як чужинці.",
        "5": "Я також почув стогін Ізраїльських нащадків, оскільки єгиптяни тримають їх у рабстві. Так, Я пам’ятаю Мій Заповіт.",
        "6": "Тому скажи ізраїльським нащадкам такі слова: Я – Господь! Я звільню вас від єгипетського гноблення і визволю вас із рабства. Я спасу вас простягнутою рукою і великими карами.",
        "7": "Я візьму вас Собі за народ, і буду вам Богом. Ви зрозумієте, що Я – Господь, Бог ваш, Який вивів вас з-під гніту єгиптян.",
        "8": "Я введу вас у край, щодо якого, піднявши Свою руку, Я присягнув, що дам його Авраамові, Ісаакові та Якову. Я дам його вам у спадщину. Я – Господь.",
        "9": "Усе це сказав Мойсей Ізраїльським синам, але вони не прислухалися до слів Мойсея через малодушність і гнітючу працю.",
        "10": "Тож Господь промовив до Мойсея такі слова:",
        "11": "Іди знову і скажи фараонові, єгипетському цареві, нехай він відпустить Ізраїльських нащадків зі свого краю.",
        "12": "І відповів Мойсей Господу: Якщо Ізраїльтяни не послухали мене, то як же послухає мене фараон? Я ж не красномовний.",
        "13": "Тоді промовив Господь до Мойсея та Аарона і дав їм доручення щодо Ізраїльських нащадків, а також наказ для фараона, єгипетського царя, аби таки вивести Ізраїльтян з єгипетської землі.",
        "14": "Ось родоначальники їхніх племен. Сини Рувима, первенця Ізраїля: Ханох і Паллу, Хецрон і Кармі. Це рід Рувима.",
        "15": "Сини Симеона: Немуїл, Ямін, Огад, Яхін, Цохар і Саул, що від ханаанки. Це рід Симеона.",
        "16": "А це імена синів Левія за їхніми родинами: Гершон, Кегат і Мерарі. Віку життя Левія було сто тридцять сім років.",
        "17": "Сини Гершона: Лівні й Шімей за їхніми родинами.",
        "18": "Далі йдуть сини Кегата: Амрам та Їцгар, Хеврон та Уззіїл. Усього Кегат прожив сто тридцять три роки.",
        "19": "Сини Мерарі: Махлі та Муші. Це нащадки роду Левія за своїми родинами.",
        "20": "Амрам одружився зі своєю тіткою Йохеведою. Вона народила йому Аарона і Мойсея. Віку життя Амрама було сто тридцять сім років.",
        "21": "Сини Їцгара: Корей, Нефеґ і Зіхрі.",
        "22": "Сини Уззіїла: Мішаїл, Елцафан і Сітрі.",
        "23": "Аарон одружився з Елішевою, дочкою Аммінадава. Вона була сестрою Нахшона і народила Аарону Надава, Авігу, Елеазара та Ітамара.",
        "24": "Сини Корея: Ассир, Елкана й Авіасаф. Це родини Корея.",
        "25": "Елеазар, син Аарона, одружився з однією із дочок Путіїла. Вона народила йому Пінхаса. Усі вони старійшини роду левітів за своїми родинами.",
        "26": "Аарон і Мойсей – це ті, кому Господь сказав: Виведіть Ізраїльських нащадків з єгипетської землі за їхніми військовими підрозділами.",
        "27": "Вони розмовляли з фараоном, єгипетським царем, щоб вивести Ізраїльтян з Єгипту. То були Мойсей та Аарон.",
        "28": "Одного разу, коли Господь розмовляв з Мойсеєм в єгипетському краю, то",
        "29": "Господь звернувся до Мойсея зі словами: Я – Господь! Перекажи фараонові, єгипетському цареві, все те, що Я говорю тобі.",
        "30": "А Мойсей відповів у присутності Господа: Та я некрасномовний, то хіба послухає мене фараон?"
    },
    "7": {
        "1": "Але Господь промовив до Мойсея такі слова: Я призначив тебе як бога для фараона, а твій брат Аарон буде твоїм пророком.",
        "2": "Ти говоритимеш йому усе, що Я тобі заповідаю, а Аарон, твій брат, переказуватиме це фараонові, щоб він відпустив Ізраїльтян зі своєї землі.",
        "3": "Я ж зроблю серце фараона закам’янілим і вчиню Мої численні ознаки й чудеса в єгипетському краю.",
        "4": "Так, фараон вас не послухає. Але Я покладу Свою руку на Єгипет і виведу Мої полки, Мій народ, Ізраїльських нащадків, з єгипетської землі після великих покарань.",
        "5": "Коли Я простягну Свою руку над Єгиптом і виведу з-поміж них Ізраїльтян, єгиптяни пізнають, що Я – Господь.",
        "6": "Мойсей та Аарон робили так, як велів їм Господь. Саме так вони і діяли.",
        "7": "Мойсеєві тоді було вісімдесят років, а Аарон, його брат, мав вісімдесят три роки. У такому віці вони вели переговори з фараоном.",
        "8": "Тож Господь сказав Мойсеєві й Ааронові:",
        "9": "Якщо скаже вам фараон: Покажіть якусь незвичну ознаку, то ти скажеш Ааронові: Візьми свій посох і кинь перед фараоном – нехай він стане змієм.",
        "10": "Мойсей та Аарон прийшли до фараона і зробили так, як заповів їм Господь. Кинув Аарон свій посох перед фараоном та його слугами, і він став змієм.",
        "11": "Тоді фараон покликав мудреців і ворожбитів. Єгипетські чарівники своїми чарами зробили те ж саме.",
        "12": "Кожний із них кинув свій посох і вони перетворилися у зміїв. Однак посох Аарона проковтнув їхні посохи.",
        "13": "Та серце фараона залишилось затверділим, і він не послухався їх, як і передбачив Господь.",
        "14": "І Господь сказав Мойсеєві: Запекле серце фараона. Він відмовився відпускати народ.",
        "15": "Тому вранці знову йди до фараона. Ти чекатимеш його на березі Нілу. Коли він підійде до води, ти там зустрінешся з ним. Тримай у своїй руці посох, який перетворювався на змія.",
        "16": "Ти промовиш до нього: Господь, Бог євреїв, послав мене до тебе сказати: Відпусти Мій народ, щоб вони поклонилися Мені в пустелі! До цього часу ти не послухався.",
        "17": "Тому Господь сказав: Ось з чого ти дізнаєшся, що Я – Господь! Я вдарю посохом, що в моїй руці, по воді у річці, і вона перетвориться на кров.",
        "18": "Уся риба, що в Нілі, загине. Тож ріка засмердиться, і не зможуть єгиптяни пити воду з Нілу.",
        "19": "І Господь промовив до Мойсея аби він сказав своєму братові Ааронові: Візьми свій посох і простягни руку на води Єгипту, на їхні ріки та канали, на їхні стави та на всі їхні водоймища, щоб перетворилися на кров. Буде кров по всій єгипетській землі, навіть у дерев’яних і кам’яних посудинах.",
        "20": "Мойсей та Аарон учинили так, як звелів їм Господь. Аарон на очах у фараона і на очах його слуг підняв свій посох і вдарив ним по воді в Нілі. Вся вода в річці перетворилася на кров.",
        "21": "Тому риба в Нілі вимерла, а ріка засмерділася, через що єгиптяни не могли пити воду з Нілу. Була кров по всьому єгипетському краю.",
        "22": "Але те саме зробили і єгипетські чаклуни своїми чарами. Серце фараона залишилось закам’янілим. Він, як і передбачив Господь, не послухався їх.",
        "23": "До всього, що відбувалось, фараону було байдуже. Він повернувся і пішов до свого дому.",
        "24": "А в той час усі єгиптяни почали робити копанки біля Нілу, шукаючи воду для пиття, оскільки не могли пити воду з річки.",
        "25": "Минуло сім днів після того, як уразив Господь річку Ніл.",
        "26": "Господь знову промовив до Мойсея: Іди до фараона і скажи йому: Так сказав Господь: Відпусти Мій народ, щоб він поклонився Мені!",
        "27": "Якщо ти не захочеш відпустити, то Я уражу весь твій край жабами.",
        "28": "І закишить Ніл жабами. Вони повилазять і доберуться до твоїх палаців, і навіть до спальної кімнати, вилізуть на твоє ліжко. Вони наповнять оселі твоїх слуг і будинки твого народу; залізуть у твої печі та в твої діжки з тістом.",
        "29": "І будуть жаби лазити по тобі, по твоїх людях й по всіх твоїх слугах."
    },
    "8": {
        "1": "Не отримавши відповіді, знову промовив Господь до Мойсея: Скажи Ааронові: Простягни свою руку з твоїм посохом на ріки, канали та на стави й наведи жаб на єгипетську землю.",
        "2": "Аарон простягнув свою руку на води Єгипту і навів жаб. Повилазили жаби і покрили єгипетську землю.",
        "3": "Те ж саме своїми чарами зробили єгипетські чаклуни, навівши жаб на єгипетський край.",
        "4": "Тому фараон закликав Мойсея та Аарона і сказав: Помоліться до Господа і нехай Він забере жаб від мене та від мого народу. Я відпущу той народ, щоб вони принесли жертву Господу.",
        "5": "Мойсей відповів фараонові: Признач для мене час, коли маю помолитися за тебе, за твоїх слуг і за твій народ, щоби щезли жаби в тебе і в твоїх оселях. Вони залишаться лише в річці.",
        "6": "Фараон сказав: Завтра. Тоді Мойсей відповів: Буде так, як ти сказав, аби ти зрозумів, що немає такого, як Господь, Бог наш!",
        "7": "Щезнуть жаби в тебе і в твоїх домах, в оселях твоїх рабів і в усього твого народу. Вони залишаться тільки в річці Ніл.",
        "8": "Мойсей та Аарон вийшли від фараона. Мойсей помолився до Господа стосовно жаб, як і пообіцяв фараонові.",
        "9": "І Господь учинив за словом Мойсея. Жаби загинули в домах, в кімнатах і на полях.",
        "10": "Їх згрібали у великі купи, так що засмерділася земля.",
        "11": "Щойно фараон відчув, що стало легше, як знову затверділо його серце. Він не послухався їх, як і передвіщав Господь.",
        "12": "Тому Господь знову заговорив до Мойсея: Скажи Ааронові: Підійми свій посох і вдар по пороху землі, і він перетвориться на комарів в усьому єгипетському краю!",
        "13": "Вони так і зробили: Аарон простягнув руку зі своїм посохом і вдарив по земному пороху. Він перетворився на комарів, які дошкуляли людям і тваринам. Увесь порох землі перетворився на комарів у всій єгипетській землі.",
        "14": "Те саме хотіли вчинити своїми магічними діями й чаклуни, намагаючись вивести з пороху комарів, але не змогли. І обсіли комарі людей і худобу.",
        "15": "Тепер чаклуни зізнались фараону: Це – перст Божий! Та фараонове серце залишалось запеклим. Він не послухав слів Мойсея та Аарона, як і передбачив Господь.",
        "16": "І Господь знову промовив до Мойсея: Підіймися рано-вранці й стань – перед фараоном тоді, коли він вийде до води. Ти скажеш йому, що говорить Господь: Відпусти Мій народ, щоб Мені послужив!",
        "17": "Якщо не захочеш відпустити Мій народ, то Я нашлю на тебе, на твоїх слуг, на весь твій народ і на ваші оселі рої мошкари. Будинки єгиптян, і навіть земля, на якій вони живуть, наповняться роями мошкари.",
        "18": "Але для землі Ґошен, на якій живе Мій народ, того дня Я зроблю виняток. Там не буде роїв мошкари, аби ти зрозумів, що Я – Господь посеред землі.",
        "19": "Я встановлю різницю між Моїм народом і народом твоїм. Завтра буде ця ознака!",
        "20": "Так і зробив Господь: налетіли величезні рої мошкари на палаци фараона, на помешкання його слуг і на весь єгипетський край. Ці рої мошкари нищили землю.",
        "21": "Тож фараон закликав Мойсея та Аарона і запропонував: Йдіть і принесіть жертву вашому Богові в цьому краю.",
        "22": "Але Мойсей заперечив: Не годиться так робити. Адже ми будемо приносити в жертву Господу, Богові нашому, те, що огидне єгиптянам. Як же ми могли б на їхніх очах приносити в жертву те, що огидне для єгиптян. Чи не побили би вони нас камінням?",
        "23": "Ми підемо на три дні ходи в пустелю і принесемо там жертву Господу, нашому Богові, як Він нам велить.",
        "24": "Тоді фараон сказав: Гаразд, я відпущу вас. Принесіть жертву Господу, вашому Богові, в пустелі, але, коли підете, не відходьте надто далеко. Помоліться також і за мене.",
        "25": "Мойсей відповів: Ось я виходжу від тебе і помолюся до Господа. Завтра відступить мошкара від фараона, від його слуг і від усіх його людей. Але нехай фараон більше не обманює, не відпускаючи народ принести жертву Господу.",
        "26": "Мойсей вийшов від фараона і помолився до Господа.",
        "27": "Господь учинив за словом Мойсея. Він прогнав мошкару від фараона, від його слуг і від його народу. Тож не залишилося жодної.",
        "28": "Та фараон і цим разом не дотримав слова. Він зробив запеклим своє серце і не відпустив народу."
    },
    "9": {
        "1": "І промовив Господь до Мойсея: Йди до фараона й скажи йому, що говорить Господь, Бог євреїв: Відпусти Мій народ, щоб він послужив Мені!",
        "2": "Бо коли ти все-таки відмовишся відпустити Моїх людей і продовжуватимеш їх затримувати,",
        "3": "то Господня рука буде на твоїй худобі, що на рівнинах: на конях, на ослах, на верблюдах, на волах і на вівцях. Вони загинуть від великої моровиці.",
        "4": "Але Господь знову зробить різницю між худобою Ізраїлю та худобою єгиптян. З усього вище згаданого все, що належить Ізраїльтянам, не загине нічого.",
        "5": "Господь навіть визначив точний час, наголосивши: Завтра Господь виконає на землі те, що проголосив.",
        "6": "Наступного дня Господь насправді здійснив те, що сказав. Вся худоба єгиптян вимерла, а з тварин Ізраїльтян не пропало нічого.",
        "7": "Фараон послав перевірити. Виявилось, що з тварин Ізраїльтян дійсно не загинуло нічого, однак серце фараона залишилось запеклим, і він не відпустив народ.",
        "8": "Тому Господь сказав Мойсеєві та Ааронові такі слова: Візьміть повні жмені сажі з печі, та нехай Мойсей, на очах у фараона, підкине її до неба.",
        "9": "Вона стане курявою на всій єгипетській землі. На людях і тваринах в усьому єгипетському краю будуть утворюватись болячки, що прориватимуться чиряками.",
        "10": "Тож вони взяли сажі з печі й стали перед фараоном. Мойсей підкинув сажу до неба, внаслідок чого люди і тварини почали вкриватися струпами, що проривалися чиряками.",
        "11": "Тому чаклуни не могли навіть з’явитись перед Мойсеєм через струпи на тілі, оскільки на всіх єгиптянах, зокрема й на чарівниках, були струпи.",
        "12": "Та Господь і на цей раз зробив непоступливим серце фараона, який не послухав їх, як і провістив Господь Мойсеєві.",
        "13": "Тоді Господь промовив до Мойсея: Встань вранці, з’явись до фараона і скажи йому, що говорить Господь, Бог євреїв: Відпусти Мій народ, нехай Мені поклоняться.",
        "14": "Адже цього разу Я пошлю всі Мої кари в серце твоє, твоїх слуг і всього твого народу, аби ти зрозумів, що на всій землі немає Такого, як Я!",
        "15": "Вже тепер простягнута Моя рука, щоб уразити тебе і твій народ смертю. Ти будеш вигублений із землі.",
        "16": "Саме заради цього Я пощадив тебе, щоб ти міг побачити Мою силу і щоб Моє ім’я було проголошене по всій землі.",
        "17": "Ти продовжуєш підноситися над Моїм народом, не бажаючи відпускати їх.",
        "18": "Тому завтра в цю пору Я пошлю дуже великий град, якого ще не було в Єгипті з того дня, відколи його засновано, і до сьогодні.",
        "19": "Тож негайно пошли, щоб позаганяли твою худобу і все, що належить тобі в полі. Адже на всіх людей і тварин, які перебуватимуть на відкритій рівнині й не будуть відведені під накриття, упаде на них град, і вони загинуть.",
        "20": "Ті слуги фараона, котрі послухались Господнього слова, поспішили відвести його рабів і худобу під накриття.",
        "21": "А хто не взяв до уваги Господнього слова, ті залишили своїх рабів і худобу на рівнині.",
        "22": "І сказав Господь Мойсеєві: Простягни свою руку до неба й нехай випаде град в усій єгипетській землі: на людей, на худобу і на всю польову рослинність, що в єгипетському краю.",
        "23": "Мойсей підняв свій посох до неба, і Господь послав громи та град. По землі проносився вогонь, а Господь сипав градом на всю єгипетську землю.",
        "24": "Падав дуже великий град, спалахували блискавки під час граду… Такого граду не було в усьому єгипетському краю, відколи народ поселився на цій землі.",
        "25": "На всій єгипетській землі град побив усе, що було в полі, – від людини до худоби; побив град і усю рослинність на полі й усі дерева на рівнинах знищив.",
        "26": "Граду не було лише в землі Ґошен, де жили Ізраїльтяни.",
        "27": "Тож фараон негайно послав по Мойсея та Аарона, покликав їх і сказав їм: Згрішив я цього разу. Господь праведний, а я та мій народ винуваті.",
        "28": "Помоліться Господу. Досить уже цих Божих громів і граду! Я відпущу вас, і ви не будете більше тут залишатися.",
        "29": "Мойсей відповів йому: Як тільки вийду з міста, я підійму свої руки до Господа, і громи припиняться, перестане падати град, аби ти зрозумів, що Господня це земля!",
        "30": "Але я переконаний, що ні ти, ні твої слуги не маєте страху перед Господом Богом.",
        "31": "Льон і ячмінь були побиті, бо ячмінь вже колосився, а льон цвів.",
        "32": "Не були побиті пшениця і жито, оскільки були пізні.",
        "33": "Мойсей вийшов від фараона поза місто і підняв руки до Господа. Громи та град припинилися, а дощ також перестав падати на землю.",
        "34": "Щойно фараон побачив, що дощ, град і громи припинилися, він далі продовжував грішити. Його серце стало непоступливим. Такими були і його слуги.",
        "35": "Закам’янілим залишалось серце фараона, і він не відпустив Ізраїльтян, як і говорив Господь через Мойсея."
    },
    "10": {
        "1": "Господь сказав Мойсеєві: Піди знову до фараона. Я зробив непоступливим серце його і серце його рабів, щоб здійснити ці ознаки Мої серед них.",
        "2": "Щоб ти оповідав своїм синам і своїм онукам, що Я учинив єгиптянам, та які Мої ознаки Я виявив серед них. І ви будете пам’ятати, що Я – Господь!",
        "3": "Тож Мойсей та Аарон прийшли до фараона й промовили до нього, що сказав Господь, Бог євреїв: Доки ти відмовлятимешся коритися Мені? Відпусти Мій народ, – нехай вони поклоняться Мені.",
        "4": "Якщо ти все ж не захочеш відпустити Мій народ, то завтра Я наведу сарану на твій край.",
        "5": "Вона вкриє поверхню землі, так що не можна буде побачити землі. Сарана поз’їдає усі рештки того, що вціліло у вас після граду, об’їсть кожне дерево, яке росте у вас на полях.",
        "6": "Вона наповнить твої будинки, житла всієї твоєї прислуги, і оселі всіх єгиптян. Такого не бачили ні твої батьки, ні їхні прадіди з того дня як оселились на цій землі, і аж донині! Мойсей відвернувся, і вийшов від фараона.",
        "7": "Тоді слуги фараона сказали йому: Доки він буде нас мучити? Відпусти тих людей, нехай вони вже поклоняться Господу, своєму Богові! Хіба ти ще не збагнув, що Єгипет знищений?",
        "8": "Тож завернули Мойсея та Аарона до фараона, і той сказав їм: Підіть поклоніться Господу, вашому Богові. Але хто ті, котрі підуть?",
        "9": "Мойсей відповів: Ми підемо з нашими юнаками і нашими похилого віку людьми, з нашими синами і дочками нашими, підемо з нашими вівцями і всією нашою худобою. Адже в нас свято для Господа.",
        "10": "Тоді фараон сказав їм: Нехай ваш Господь буде з вами, але невже ви думаєте, що я так просто відпущу всіх вас з вашими дітьми? Бачу, що ви задумали щось лихе!",
        "11": "Так не буде! Хай підуть одні лише чоловіки і поклоняться Господу, як ви самі цього домагаєтесь! Після цього прогнали їх від фараона.",
        "12": "Тоді Господь сказав Мойсеєві: Простягни свою руку над єгипетською землею, щоб навести сарану. Нехай вона налетить на єгипетський край і пожере усю рослинність землі – усе, що вціліло після граду.",
        "13": "І простягнув Мойсей свій посох над єгипетською землею, і Господь навів на землю східний вітер, який не вщухав увесь той день і наступну ніч. Настав ранок, і цей східний вітер нагнав сарану.",
        "14": "Сарана налетіла на весь єгипетський край. У дуже великій кількості вона осіла на всіх єгипетських землях. Ніколи раніше не було такої сарани, та й після цього такої не буде.",
        "15": "Вона вкрила всю земну поверхню, так що земля потемніла. Сарана поїла всю рослинність землі й усі плоди на деревах, які уціліли після граду. Не залишилось жодної зелені ні на деревах, ні на рослинах у полі в усій єгипетській землі.",
        "16": "Фараон з поспіхом покликав Мойсея та Аарона, і сказав: Згрішив я перед Господом, вашим Богом, і перед вами.",
        "17": "Тож тепер простіть мій гріх ще й на цей раз, і помоліться Господу, вашому Богові. Нехай лише забере цю смерть від мене.",
        "18": "Мойсей вийшов від фараона і помолився до Господа.",
        "19": "І Господь змінив напрямок сильного вітру зі східного на західний. Вітер підняв сарану вгору, і кинув її в Червоне море. Не залишилося жодної особини сарани в усьому єгипетському краю.",
        "20": "Та Господь зробив непоступливим серце фараона, і той не відпустив Ізраїльтян.",
        "21": "Тоді Господь сказав Мойсеєві: Простягни свою руку до неба, і настане така сильна темрява у єгипетському краї, що її можна буде відчути.",
        "22": "Мойсей простягнув свою руку до неба, і три дні була густа темрява по всій єгипетській землі.",
        "23": "Люди не могли бачити один одного, і тому три дні ніхто не залишав свого місця. А в усіх Ізраїльтян було світло в їхніх оселях.",
        "24": "І фараон закликав Мойсея, і каже: Ідіть вже, поклоніться Господу. Тільки ваші вівці та іншу вашу худобу залишіть. Діти ваші також нехай ідуть з вами.",
        "25": "Та Мойсей відповів: Але ж ти маєш дозволити нам взяти тварин для жертов і всепалення, щоб ми могли принести їх Господу, Богові нашому.",
        "26": "Тож наша худоба також піде з нами, не залишимо й копита. Адже саме з них ми будемо брати для служіння Господу, Богові нашому. Ми ж наперед не можемо знати, яким чином будемо поклонятися Господу, аж поки не прийдемо туди.",
        "27": "І знову непоступливим зробив Господь серце фараона, і він не захотів їх відпустити.",
        "28": "Фараон закричав на Мойсея: Геть від мене! Стережися! Не намагайся більше побачити моє обличчя, бо того дня, коли мене побачиш, помреш!",
        "29": "А Мойсей відповів: Ти слушно сказав. Я більше не намагатимуся побачити твоє обличчя."
    },
    "11": {
        "1": "І сказав Господь Мойсеєві: Ще одну кару наведу на фараона та на Єгипет, після чого він відпустить вас звідси. Більше того, не лише відпустить, – він силоміць прожене вас звідси.",
        "2": "Тому перекажи людям, нехай кожний чоловік попросить у сусіда, а жінка в сусідки, срібні та золоті речі.",
        "3": "Господь виявив милість Своєму народові в очах єгиптян. Та й сам Мойсей став дуже видатним і шанованим у єгипетському краю в очах слуг фараона та в очах всього народу.",
        "4": "І промовив Мойсей: Так говорить Господь! Опівночі Я пройду через Єгипет.",
        "5": "Помре кожний первісток у єгипетському краю – від первістка фараона, який сидить на престолі, до первістка служниці, котра стоїть при жорнах. Помруть первістки і з усієї худоби!",
        "6": "І станеться велике голосіння по всьому єгипетському краю. Нічого подібного ще не було і більше не буде.",
        "7": "А між усіма Ізраїльтянами навіть пес не гавкне – ні на людину, ні на тварину, аби ви зрозуміли, яку дивовижну різницю робить Господь між єгиптянами та Ізраїлем!",
        "8": "І прийдуть усі твої слуги до мене, впадуть переді мною долілиць, благаючи: Вийди ти, і весь народ, у якого ти є володарем. Після цього я вийду! І Мойсей з обуренням вийшов від фараона.",
        "9": "Тоді Господь сказав Мойсеєві: Фараон не послухав вас, щоб звершилися всі Мої численні ознаки в єгипетському краю.",
        "10": "Всі ці ознаки перед фараоном учинили Мойсей і Аарон. Та Господь зробив серце фараона непоступливим, і той не відпускав Ізраїльських нащадків зі свого краю."
    },
    "12": {
        "1": "І промовив Господь до Мойсея й Аарона ще в єгипетському краю такі слова:",
        "2": "Цей місяць для вас – початок місяців. Він буде для вас першим серед інших місяців року.",
        "3": "Зверніться до всієї ізраїльської громади з такими словами: Десятого дня цього місяця нехай кожний візьме ягня на родину. Одне ягня на оселю.",
        "4": "Якщо ж сім’я надто мала, щоби з’їсти ягня, то нехай прийме до себе свого сусіда, який межує з його домом, відповідно до кількості душ. Розрахуйте, щоб ягняти вистачило для кожного, аби його з’їсти.",
        "5": "Ягня у вас нехай буде однолітнім самцем без вади; можна взяти його з овець або кіз.",
        "6": "Тримайте його до чотирнадцятого дня цього ж місяця, а ввечері хай заріжуть його, – разом уся Ізраїльська громада.",
        "7": "І візьмуть трохи його крові, й помажуть нею обидва одвірки та верхню поперечку-наддвірок у тих домівках, у яких його їстимуть.",
        "8": "Тієї самої ночі їстимуть м’ясо, спечене на вогні; їстимуть його з опрісноками та гіркими травами.",
        "9": "Не їжте його сирим чи звареним у воді, а тільки спечене на вогні з головою, ногами та нутрощами.",
        "10": "Нічого з нього не залишайте до ранку. Коли щось з нього залишиться до ранку, спаліть у вогні.",
        "11": "А ось як будете його їсти: стан ваш має бути підперезаний, взуття – на ваших ногах, а посохи – у ваших руках. Їстимете його з поспіхом. Це – Пасха Господня.",
        "12": "Цієї ночі Я пройду по єгипетській землі й уражу кожного первістка в єгипетському краю, від людини до тварини, і здійсню суд над усіма єгипетськими богами. Я – Господь!",
        "13": "А кров на одвірках осель, у яких перебуваєте ви, буде ознакою. Я побачу кров, і омину вас. Не буде серед вас згубної пошесті, коли уражатиму єгипетську землю.",
        "14": "І стане для вас цей день пам’ятним. Ви будете відзначати його, як свято для Господа протягом усіх ваших поколінь. Як вічну постанову будете його святкувати.",
        "15": "Сім днів будете їсти опрісноки і вже з першого дня усунете всяку закваску з ваших осель. Кожного, хто їстиме квашене з першого дня до сьомого, буде викорінено з-посеред Ізраїлю.",
        "16": "У перший день буде святе зібрання, і в сьомий день також святе зібрання. Жодної праці не чинитимете в ті дні, за винятком того, що кожний споживатиме їжу, – тільки те й будете робити.",
        "17": "Ви маєте дотримуватися свята Опрісноків. Адже саме того дня Я вивів ваші загони з єгипетської землі. Тому шануватимете цей день у ваших поколіннях, як вічну постанову.",
        "18": "Опрісноки будете їсти з вечора чотирнадцятого дня першого місяця і до вечора двадцять першого дня цього місяця.",
        "19": "Сім днів у ваших домах не повинно бути жодної закваски! Кожного, хто буде їсти квашене, – чи то він з осілих приходців, чи з місцевих жителів краю, – того буде викорінено з Ізраїльської громади.",
        "20": "Нічого заквашеного не їстимете. В усіх ваших поселеннях будете їсти опрісноки.",
        "21": "Мойсей покликав усіх старійшин Ізраїлю та сказав їм: Ідіть і виберіть собі ягнят на ваші родини та заколіть Пасху.",
        "22": "Візьміть пучок гісопу, вмочіть у кров, що в посудині, й помажте верхній та обидва бокові одвірки кров’ю, що в посудині. Ніхто з вас хай не виходить за двері своєї оселі аж до ранку.",
        "23": "Господь буде проходити, уражаючи єгиптян. Він побачить кров на верхньому та на обох бокових одвірках, і промине Господь ці двері. Він не дозволить губителеві ввійти у ваші домівки, щоб когось погубити.",
        "24": "Ви збережете цей наказ, як віковічну постанову для себе й для своїх дітей навіки.",
        "25": "Коли ж увійдете в край, який дасть вам Господь, за Своєю обітницею, то збережете це служіння.",
        "26": "Якщо вас запитають ваші діти: Що це за служіння у вас,",
        "27": "то ви відповісте: Це – пасхальна жертва для Господа, Який обминув домівки Ізраїльських нащадків у Єгипті, коли уражав єгиптян, а наші оселі врятував. Люди схилились, і впали долілиць.",
        "28": "Ізраїльтяни пішли, і учинили все так, як заповів Господь через Мойсея та Аарона. Так вони й зробили.",
        "29": "Опівночі Господь уразив кожного первістка в єгипетському краю – від первістка фараона, який сидів на престолі, до первістка в’язня, що під вартою, – а також кожне первородне зі свійських тварин.",
        "30": "Вночі прокинувся фараон, а з ним і всі його слуги та всі єгиптяни. І зчинилося велике голосіння в усьому Єгипті, бо не було оселі, в якій не було б померлого.",
        "31": "Тієї ж ночі фараон покликав Мойсея та Аарона й сказав: Вставайте і забирайтеся з-поміж мого народу ви, і всі Ізраїльтяни! Ідіть, служіть Господу, як ви домагались!",
        "32": "Забирайте також своїх овець, і всю іншу вашу худобу, як ви хотіли. Ідіть геть, і мене благословіть.",
        "33": "Єгиптяни також квапили народ, аби без зволікань випровадити їх із краю. Інакше, – говорили вони, – всі ми загинемо!",
        "34": "Тож люди взяли із собою навіть тісто, яке ще не вкисло. Свої діжі, загорнені у власний одяг, вони несли на плечах.",
        "35": "Ізраїльтяни зробили за словом Мойсея: випросили в єгиптян посуд срібний та посуд золотий і одяг.",
        "36": "Господь послав прихильність до Свого народу з боку єгиптян, які давали їм те, що ті просили. Тож вони обібрали єгиптян.",
        "37": "І вирушили Ізраїльські нащадки від Рамсеса до Суккота – близько шестисот тисяч піших чоловіків, крім їхніх дітей.",
        "38": "Разом з ними вийшла також велика змішана група людей, і дуже багато овець та інших свійських тварин.",
        "39": "А з тіста, яке люди винесли з Єгипту, вони напекли прісних коржів, оскільки воно не вкисло. Їх виганяли з Єгипту, тому вони не барились і навіть не приготували собі їжі.",
        "40": "Час проживання синів Ізраїля, який вони провели в Єгипті, становив чотириста тридцять років.",
        "41": "По закінченні чотирьохсот тридцяти років, – саме цього дня, – усі Господні загони вийшли з єгипетського краю.",
        "42": "Це була ніч пильнування для Господа, щоб вивести їх з єгипетської землі. Саме ця ніч, – ніч пильнування для Господа, – стала пам’яткою для всіх Ізраїльтян впродовж усіх їхніх поколінь.",
        "43": "Тоді Господь сказав Мойсеєві та Ааронові: Ось закон про Пасху. Жодний чужинець не їстиме її.",
        "44": "А кожний раб, куплений за гроші, коли обріжеш його, тоді він може їсти її.",
        "45": "Чужинець чи найманець не повинен споживати її.",
        "46": "Їсти Пасху слід лише в домі. Не можна виносити м’яса з оселі. Жодної кістки пасхального ягняти не поламаєте.",
        "47": "Вся громада Ізраїлю має виконувати це.",
        "48": "Якщо з тобою житиме чужинець і побажає справити Пасху Господу, то спочатку має бути у нього обрізаним кожний чоловік. Тільки після цього нехай приходить і справляє її. Він вважатиметься таким, як і місцевий мешканець краю. Жодний необрізаний не сміє їсти її.",
        "49": "Закон має бути один, як для місцевого мешканця, так і для приходця, котрий поселився між вами.",
        "50": "І учинили всі Ізраїльські нащадки так, як заповів Господь через Мойсея й Аарона. Так вони і зробили.",
        "51": "Того дня Господь вивів з єгипетського краю Ізраїльтян відповідно до їхніх загонів."
    },
    "13": {
        "1": "Господь промовив до Мойсея такі слова:",
        "2": "Посвяти Мені кожного первістка, який першим відкриває материнське лоно. Чи це буде людина, чи тварина серед Ізраїльтян – вони всі Мої.",
        "3": "І промовив Мойсей до народу: Запам’ятайте цей день, у який ви вийшли з Єгипту, з дому неволі. Адже потужною рукою вивів вас Господь звідти. Тому не їжте квашеного.",
        "4": "Сьогодні, у місяці авіві, ви виходите.",
        "5": "Коли ж Господь введе тебе в землю ханаанців, хеттейців, аморейців, гіввійців і євусейців, про яку Він поклявся твоїм батькам, що дасть тобі землю, що тече молоком і медом, то здійснюватимеш цього місяця таке служіння.",
        "6": "Сім днів їстимеш опрісноки. Крім того, сьомого дня – свято для Господа.",
        "7": "Опрісноки будеш їсти сім днів. Тому нічого квашеного не повинно навіть з’явитися ні в тебе, ні в усій твоїй місцевості.",
        "8": "Того дня скажеш своєму синові такі слова: Так має бути, тому що так учинив зі мною Господь, коли я виходив з Єгипту.",
        "9": "І буде це тобі знаком на твоїй руці і пам’яткою між твоїми очима, а Господній Закон буде на твоїх устах. Адже потужною рукою вивів тебе Господь з Єгипту.",
        "10": "У визначений час ти будеш дотримуватися цієї постанови з року в рік.",
        "11": "А коли Господь введе тебе в край ханаанців, як Він пообіцяв тобі й твоїм батькам, що дасть його тобі,",
        "12": "то відділиш для Господа кожного, хто першим відкрив материнське лоно. Також усе первородне чоловічої статі з худоби, яке є в тебе, належатиме Господу.",
        "13": "А за кожного первородного осла заплатиш викуп вівцею; якщо ж не викупиш, то скрутиш йому шию. За кожного первістка з людей, з-поміж твоїх синів, заплатиш викуп.",
        "14": "Якщо колись у майбутньому твій син тебе запитає: Що все це означає? – то скажеш йому: Могутньою рукою вивів нас Господь з Єгипту, з дому неволі.",
        "15": "Коли ж фараон виявився непоступливим і не хотів нас відпустити, то Господь знищив кожного первістка в єгипетському краю – від первістків з-поміж людей до первородних із домашніх тварин. Тому я приношу в жертву Господу кожного з-поміж самців, який першим народжується, і викуповую кожного первістка з моїх синів.",
        "16": "І буде це ознакою на твоїй руці і пам’ятним знаком між твоїми очима, тому що сильною рукою вивів нас Господь з Єгипту.",
        "17": "Коли ж фараон відпустив народ, Бог не повів їх через филистимський край, хоча так було ближче. Бог сказав: Щоб часом не пожалкував народ, побачивши війну, і не забажав повернутися до Єгипту.",
        "18": "Тому Бог повів народ в обхід, дорогою через пустелю, в напрямку Червоного моря. Йшли Ізраїльтяни з єгипетського краю організовано, злагодженими колонами.",
        "19": "Мойсей забрав з собою і кості Йосифа, оскільки той узяв із синів Ізраїля присягу, кажучи: Вас неодмінно відвідає Бог, тому заберіть звідси з собою мої кості.",
        "20": "Вони вирушили з Суккота і отаборились в Етамі, на краю пустелі.",
        "21": "Господь йшов перед ними в денний час у хмарному стовпі, щоб показувати їм дорогу, а вночі – у полум’яному стовпі, щоб освітлювати їм шлях, аби вони могли йти вдень і вночі.",
        "22": "Не зникав хмарний стовп з-перед очей народу вдень, як і полум’яний стовп – уночі."
    },
    "14": {
        "1": "І промовив Господь до Мойсея такі слова:",
        "2": "Скажи Ізраїльтянам, щоб вони повернули і отаборилися перед Пі-Гахіротом, між Міґдолом і морем. Навпроти Баал-Цефона ви станете табором біля моря.",
        "3": "Фараон скаже про синів Ізраїля: Вони заблудились в цій землі, їх затиснула пустеля.",
        "4": "Я учиню непоступливим серце фараона, і він кинеться навздогін за ними. Тож Я прославлюся через фараона та його військо. Єгиптяни пізнають, що Я – Господь! Так вони і зробили.",
        "5": "Єгипетському цареві сповістили, що народ утік. Тому серце фараона та його слуг налаштувалось проти народу, і вони сказали: Що ж це ми наробили? Навіщо відпустили Ізраїль, щоб люди на нас не працювали?",
        "6": "Тож фараон звелів запрягти свою бойову колісницю, взяв із собою своїх людей,",
        "7": "зібрав шістсот добірних бойових колісниць, а також усі колісниці єгиптян і начальників над кожною з них.",
        "8": "Господь же учинив запеклим серце фараона, єгипетського царя, і він погнався услід за Ізраїльськими нащадками в той час, як Ізраїльтяни рухались під могутньою рукою!",
        "9": "Отже, єгиптяни гналися слідом за ними – вся кіннота, бойові колісниці фараона, його вершники і його військо. Наздогнали їх, коли вони отаборилися біля моря, перед Пі-Гахіротом, навпроти Баал-Цефона.",
        "10": "Коли фараон наблизився, Ізраїльтяни підвели свої очі і побачили позаду себе єгиптян, які наближалися. Вони дуже налякалися. І заголосили Ізраїльські нащадки до Господа.",
        "11": "Вони дорікали Мойсеєві: Хіба не було гробниць у Єгипті, що ти вивів нас погубити в пустелі? Що це ти з нами зробив, вивівши з Єгипту?",
        "12": "Хіба в Єгипті ми тобі не говорили такі слова: Залиши нас, щоб ми служили єгиптянам? Адже краще нам працювати на єгиптян, аніж помирати в пустелі.",
        "13": "Але Мойсей сказав народові: Не бійтеся! Стійте і побачите спасіння від Господа, яке Він учинить вам сьогодні. Тому що єгиптян, яких бачите сьогодні, більше не побачите повік!",
        "14": "Господь воюватиме за вас, а ви залишайтеся спокійними.",
        "15": "Тоді Господь сказав Мойсеєві: Чому волаєш до Мене? Скажи Ізраїльтянам щоб вирушали.",
        "16": "А ти візьми свій посох, простягни свою руку над морем та розділи його! І нехай Ізраїльтяни пройдуть посередині моря суходолом.",
        "17": "Я ж учиню серце єгиптян жорстоким, і вони підуть услід за ними. Тоді Я покажу Мою славу через фараона і усе його військо, через його колісниці та його вершників.",
        "18": "І пізнають єгиптяни, що Я – Господь, коли прославлюсь через фараона і його колісниці, через його вершників.",
        "19": "Після цього Божий ангел, який ішов попереду Ізраїльського табору, обернувся і перейшов у їхній тил. Перемістився і хмарний стовп, що йшов перед ними, і став позаду них.",
        "20": "Таким чином він опинився між табором єгиптян і табором Ізраїлю. Був він хмарою та мороком для одних, і освітлював ніч для інших. Тож протягом усієї ночі табори не наблизилися один до одного.",
        "21": "Мойсей простягнув руку в бік моря, і протягом усієї ночі Господь сильним південним вітром гнав море, зробивши його суходолом, оскільки вода розступилася.",
        "22": "І ввійшли Ізраїльтяни на середину моря по суші. Вода була їм стіною праворуч і стіною ліворуч.",
        "23": "За ними погнались і єгиптяни. Всі коні фараона, його колісниці та його вершники увійшли слідом за ними на середину моря.",
        "24": "У час ранішньої сторожі Господь глянув на табір єгиптян зі стовпа полум’яного й хмарного і привів табір єгиптян у збентеження.",
        "25": "Він загальмував колеса їхніх колісниць і вкрай ускладнив їхнє пересування. Тож єгиптяни кричали: Втікаймо від Ізраїлю, бо Господь воює за нього проти єгиптян.",
        "26": "Тоді Господь промовив до Мойсея: Простягни свою руку над морем, і нехай повернеться вода на єгиптян – на їхні колісниці та на їхніх вершників.",
        "27": "І простягнув Мойсей свою руку над морем. Тож на світанку море повернулося на своє місце, а єгиптяни, втікаючи, бігли йому назустріч. Так Господь кинув єгиптян усередину моря.",
        "28": "Вода повернулася і затопила колісниці, вершників та все фараонове військо, яке погналось за ними в море. Не залишилося з них жодного.",
        "29": "Ізраїльтяни ж пройшли сушею посеред моря. Вода була їм стіною праворуч і ліворуч.",
        "30": "Так Господь врятував того дня Ізраїль з-під руки єгиптян. Побачили Ізраїльтяни єгиптян, але вже мертвими на березі моря.",
        "31": "Ізраїль побачив могутню руку в тому, що вчинив Господь єгиптянам. Народ став боятися Господа, довірившись Господу та Його слузі Мойсею."
    },
    "15": {
        "1": "Після цього Мойсей з усіма Ізраїльтянами, голосно скандуючи, заспівали Господу цю пісню: Я буду співати Господу, бо Він велично прославився. Коня і вершника скинув у море.",
        "2": "Господь – моя Сила і Пісня, Він став для мене Порятунком. Це – мій Бог, і я прославлю Його. Він – Бог мого батька, тож вихвалятиму Його.",
        "3": "Господь – войовничий витязь, Господь – ім’я Його.",
        "4": "Колісниці фараона і його військо Він кинув у море. Найкращих полководців Він потопив у Червоному морі.",
        "5": "Безодня покрила їх. Вони поринули в глибочінь, мов камінь.",
        "6": "Твоя правиця, Господи, прославилася силою. Твоя правиця, Господи, розбиває ворога.",
        "7": "Величчю Своєї слави Ти скидаєш своїх супротивників. Ти посилаєш Свій гнів, який їх пожирає, як стерню.",
        "8": "Духом Твого гніву були згромаджені води. Потоки стали стіною, водна безодня застигла посеред моря.",
        "9": "Ворог сказав: Кинуся й наздожену, розділю здобич, наповню ним свою душу. Вийму свій меч, й позбавить їх спадку рука моя.",
        "10": "А Ти дмухнув Своїм Духом, і покрило їх море; вони потонули, наче свинець у глибоких водах.",
        "11": "Хто поміж богами подібний до Тебе, Господи? О, прославлений у святості, подиву гідний Своєю славою! Ти, Котрий твориш чудеса, хто подібний до Тебе?",
        "12": "Простягнув Ти правицю Свою, і поглинула їх земля.",
        "13": "Ти у Своїй доброті попровадив цей народ, якого Ти визволив, і Своєю силою привів до Своєї святої оселі.",
        "14": "Почули народи і затремтіли від страху, – жах огорнув мешканців филистимського краю.",
        "15": "Тоді збентежились князі Едому і трепет охопив вельмож Моаву. Впали духом усі мешканці Ханаану.",
        "16": "Нехай найде на них великий страх! Від величі Твоєї руки вони замовкли, наче камінь, доки не перейде Твій народ, Господи. Доки не перейде цей народ, якого Ти придбав.",
        "17": "Ти введеш їх і посадиш на горі Своєї спадщини, – на місці, яке Ти, Господи, зробив для Себе житлом, – Святинею Господньою, яку звели Твої руки.",
        "18": "Господь царює навіки-віків!",
        "19": "Адже коли коні фараона з його колісницями та його вершниками ввійшли в море, Господь повернув на них води моря. А Ізраїльтяни йшли суходолом посеред моря.",
        "20": "Пророчиця Маріам, сестра Аарона, взяла тимпан у свої руки, і всі жінки з тимпанами вийшли за нею у хороводі.",
        "21": "І Маріам звернулася до них: Співайте Господу, бо Він велично прославився. Коня і його вершника Він скинув у море.",
        "22": "Від Червоного моря Мойсей попровадив Ізраїль далі, і вони пішли в пустелю Шур. Три дні вони йшли пустелею й не знаходили води.",
        "23": "Прийшли вони до Мери, але не могли пити води з Мери, оскільки вона була гіркою. Через те дали назву тій місцевості Мера, тобто гірка.",
        "24": "Тому народ почав нарікати на Мойсея, кажучи: Що нам пити?",
        "25": "Мойсей почав волати до Господа. Тоді Господь показав йому дерево, яке той кинув у воду, і вода стала солодкою. Там Він дав йому Заповіді та настанови, і там його випробовував.",
        "26": "Він сказав: Якщо уважно будеш прислухатися до голосу Господа, твого Бога, і чинитимеш те, що праведне в Його очах, якщо зважатимеш на Його Заповіді і будеш дотримуватися всіх Його настанов, то не наведу на тебе жодної з тих хвороб, які Я навів на єгиптян. Бо Я – Господь, Який тебе оздоровлює.",
        "27": "Звідти вони пішли до Еліма, де було дванадцять джерел води і сімдесят пальмових дерев. Тож там, біля води, вони отаборилися."
    },
    "16": {
        "1": "З Еліма вся громада Ізраїлю вирушила далі. А п’ятнадцятого дня другого місяця, – відтоді як ізраїльтяни вийшли з єгипетської землі, – вони прийшли в пустелю Сін, що між Елімом та Сінаєм.",
        "2": "У пустелі вся громада Ізраїльтян почала нарікати на Мойсея та Аарона.",
        "3": "Ізраїльські нащадки говорили їм: О, коли б ми повмирали від руки Господа в єгипетській землі, коли ми сиділи біля казанів з м’ясом і їли хліб досита! Ви ж вивели нас у цю пустелю, щоб усю цю громаду вигубити голодом!",
        "4": "Тоді Господь сказав Мойсеєві: Я дам вам хліб з неба. Люди виходитимуть і щодня збиратимуть, скільки потрібно на день, щоб Мені випробувати їх, чи ходитимуть вони в Моїм Законі, чи ні.",
        "5": "Шостого дня нехай вони приготують те, що зібрали. Виявиться, що зібраного буде вдвічі більше від того, що збирають щодня.",
        "6": "Тож Мойсей і Аарон звернулись до всіх Ізраїльтян з такими словами: Увечері ви дізнаєтеся, що саме Господь вивів вас із єгипетського краю,",
        "7": "а вранці побачите Господню славу, тому що Він почув ваше нарікання на Господа. А ми хто такі, що ви нарікаєте на нас?",
        "8": "Далі Мойсей наголосив: Господь дасть вам увечері спожити м’ясо, а вранці отримаєте хліба досита. Господь почув ваші слова нарікання на Нього! А ми хто такі? Ваше нарікання не на нас, але на Господа!",
        "9": "Ааронові Мойсей сказав: Промов до всієї ізраїльської громади: Підійдіть до Господа, оскільки Він почув ваші нарікання!",
        "10": "Коли Аарон промовляв до всієї громади ізраїльтян, сталося неймовірне: повернувшись у бік пустелі, люди побачили Господню славу, що з’явилась у хмарі.",
        "11": "І Господь заговорив до Мойсея, кажучи:",
        "12": "Я почув нарікання нащадків Ізраїля. Скажи їм: Під вечір будете їсти м’ясо, а вранці насититеся хлібом. І пізнаєте, що Я – Господь, ваш Бог!",
        "13": "Настав вечір, налетіли перепели і покрили табір. А вранці довкола табору випала роса.",
        "14": "Коли ж роса зійшла, на поверхні пустелі з’явилось щось дрібне, як крупи, дрібне, наче іній на землі.",
        "15": "Побачивши це, Ізраїльтяни запитали один одного: Що це? Адже вони не знали, що це було. А Мойсей сказав їм: Це хліб, який Господь дав вам на поживу.",
        "16": "Це і є саме те, про що говорив Господь: Тож нехай кожний збирає його за кількістю осіб – гомер на особу. Збиратимете на кожну людину за кількістю душ, що проживають у вашому наметі.",
        "17": "Ізраїльські нащадки так і зробили, – хто зібрав більше, а хто менше.",
        "18": "Та коли міряли гомером, то не мав надлишку той, хто зібрав багато, як і той, хто мало зібрав, не мав недостачі. Кожен збирав відповідно до потреби і кількості у нього їдців.",
        "19": "Мойсей попередив усіх: Хай ніхто не залишає того до ранку!",
        "20": "Але Мойсея не всі послухали. Дехто залишив його до ранку, тому завелися в ньому черв’яки, і воно засмерділося. Тож Мойсей розсердився на них.",
        "21": "Люди збирали його рано-вранці – кожний відповідно до кількості у нього їдців. Коли ж припікало сонце, воно тануло.",
        "22": "Шостого дня виявилося, що хліба зібрали вдвічі більше – по два гомери на кожного. Всі старійшини громади прийшли й доповіли про це Мойсеєві.",
        "23": "А він сказав їм: Це те, про що говорив Господь. Завтра день спочинку – свята субота для Господа. Що маєте пекти, печіть, і що хочете варити, варіть. А все, що зостанеться, залишіть собі до ранку.",
        "24": "Тож залишили його на наступний день, як звелів Мойсей. Воно не засмерділося, і черв’яки в ньому не завелися.",
        "25": "Тому Мойсей сказав: Їжте його сьогодні, адже сьогодні субота для Господа. Нині на полі ви його не знайдете.",
        "26": "Шість днів збиратимете, а сьомого дня, в суботу, його не буде.",
        "27": "Але виявилося, що сьомого дня дехто з народу вийшов збирати, проте вони нічого не знайшли.",
        "28": "Тоді Господь сказав Мойсеєві: Доки ви будете відмовлятися виконувати Мої Заповіді та Мої Закони?",
        "29": "Майте на увазі, що Господь дав вам суботу, тому шостого дня Він дає вам хліба на два дні. Нехай сьомого дня ніхто не виходить зі свого місця, а залишається в себе.",
        "30": "І народ сьомого дня відпочивав.",
        "31": "Рід Ізраїля назвав хліб з неба: манна. Вона була біла, як насіння коріандру, а її смак, як у коржа з медом.",
        "32": "Мойсей сказав: Ось те, що заповідає Господь: Візьміть повний гомер манни, аби її зберегти для ваших наступних поколінь. Вони мають бачити хліб, яким Я годував вас у пустелі, коли вивів з єгипетського краю.",
        "33": "Ааронові ж Мойсей сказав: Візьми посудину, насип туди повний гомер манни і поклади її на зберігання перед Господом для наших наступних поколінь.",
        "34": "Як і заповів Господь Мойсеєві, Аарон поставив манну перед Скинією Свідчення на зберігання.",
        "35": "Ізраїльтяни їли манну сорок років, доки вони не прийшли до заселеної землі. Вони харчувались манною, доки не перейшли кордон ханаанського краю.",
        "36": "А гомер – це десята частина ефи."
    },
    "17": {
        "1": "З пустелі Сін уся Ізраїльська громада, згідно з повелінням Господа, рухалася з зупинками далі й отаборилася у Рафідімі. Та у народу не було питної води.",
        "2": "Тож народ почав сваритися з Мойсеєм. Вони кричали: Дайте нам напитись води! Та Мойсей їм сказав: Чому лаєте мене, чому спокушаєте Господа?",
        "3": "Але народ, справді, страждав від спраги і продовжував нарікати на Мойсея, говорячи: Навіщо ти вивів нас з Єгипту? Ти хочеш спрагою вигубити нас, наших дітей і нашу худобу?",
        "4": "І Мойсей знову заволав до Господа і сказав: Що мені робити з цим народом? Ще трохи і мене поб’ють камінням!",
        "5": "Тому Господь сказав Мойсеєві: Вийди і стань перед народом. Візьми з собою старійшин Ізраїлю, і нехай у твоїх руках буде твій посох, яким ти вдарив по Нілу, і йди.",
        "6": "А Я стоятиму там перед тобою на скелі в Хориві. Ти вдариш по скелі. З неї потече вода, і народ буде пити. Мойсей так і вчинив у присутності старійшин Ізраїлю.",
        "7": "Мойсей назвав те місце: Масса і Мерива, через те що сварились сини Ізраїля і спокушали Господа, говорячи: Є серед нас Господь, чи немає?",
        "8": "Прийшов Амалек, і воював з Ізраїлем у Рафідімі.",
        "9": "У зв’язку з цим Мойсей сказав Ісусові: Вибери нам людей і виступи завтра для бою проти Амалека. Я ж стоятиму на вершині гори з Божим посохом у своїй руці.",
        "10": "Ісус зробив так, як сказав йому Мойсей, і вступив у бій з Амалеком. А Мойсей, Аарон і Хур піднялися на вершину гори.",
        "11": "І коли Мойсей підіймав свої руки, то перемагав Ізраїль, а коли він опускав свої руки, то перемагав Амалек.",
        "12": "Але руки для Мойсея стали важкими. Тому вони взяли камінь, поклали перед Мойсеєм, і він на ньому сів. Аарон та Хур підтримували його руки, – один з одного боку, а другий з іншого, – так що його руки залишались непорушними аж до заходу сонця.",
        "13": "За цей час Ісус вістрям меча повністю розгромив Амалека й усіх його людей.",
        "14": "Після цього Господь сказав Мойсеєві: Запиши це в книгу для пам’яті і нехай знає Ісус, що Я цілковито зітру пам’ять про Амалека з-під небес.",
        "15": "Мойсей збудував жертовник і дав йому ім’я: Господь – мій Прапор.",
        "16": "Адже рука на престолі Господа, – сказав він, – Господня війна проти Амалека з роду в рід!"
    },
    "18": {
        "1": "Мідіянський священик Їтро, тесть Мойсея, довідався про все, що зробив Бог Ізраїлю для Мойсея та для Свого народу Ізраїлю, і як Господь вивів Ізраїль з Єгипту.",
        "2": "Тому Їтро, тесть Мойсея, взяв Ціппору, Мойсеєву дружину, після того як той її відіслав,",
        "3": "та обох їхніх синів. Ім’я першого було Гершом, оскільки Мойсей тоді сказав: Приходцем був я в чужій землі.",
        "4": "А ім’я другого – Еліезер, мовляв: Бог мого батька – моя допомога. Він врятував мене від меча фараона.",
        "5": "Тож прийшов Їтро, тесть Мойсея, його сини і його дружина до Мойсея в пустелю, – туди, де він стояв табором біля Божої гори.",
        "6": "Він переказав Мойсеєві: Я, твій тесть Їтро, іду до тебе з твоєю дружиною та двома її синами, що з нею.",
        "7": "Мойсей вийшов назустріч своєму тестеві, долілиць вклонився і поцілував його. Вони привітали один одного й увійшли до намету.",
        "8": "Мойсей розповів своєму тестеві про все, що зробив Господь з фараоном і єгиптянами задля Ізраїлю, а також про всі труднощі, що спіткали їх у дорозі, і як врятував їх Господь.",
        "9": "Їтро радів усім тим добром, яке вчинив для Ізраїлю Господь, визволивши його з рук єгиптян.",
        "10": "Тому Їтро сказав: Благословенний Господь, Який визволив вас із рук єгиптян і з фараонової руки, Який звільнив народ з єгипетської неволі.",
        "11": "Тепер я знаю, що Господь більший від усіх богів. Він учинив таку справу через те, що єгиптяни з погордою ставилися до вас.",
        "12": "І Їтро, тесть Мойсея, приніс всепалення та жертви Богові. Аарон і всі старійшини Ізраїля прийшли, щоб спожити їжу з тестем Мойсея перед Богом.",
        "13": "Наступного дня Мойсей за звичаєм сів судити народ, який стояв навколо Мойсея від ранку до вечора.",
        "14": "Побачивши усе, що він робить для народу, тесть Мойсея сказав: Що це ти робиш з народом? Чому ти сам судиш, а всі люди з ранку й до вечора змушені стояти перед тобою?",
        "15": "Мойсей відповів своєму тестеві: Тому що люди приходять до мене запитати Божої поради.",
        "16": "Завжди, коли в них виникає якась справа, вони приходять до мене. Я вирішую суперечки між одним та іншим і оголошую їм Божі настанови та Його закони.",
        "17": "На те Мойсеїв тесть сказав йому: Ти вирішуєш справи неправильно.",
        "18": "Ти неодмінно до краю знесилишся і виснажиш себе, як і весь цей народ, що з тобою. Адже така справа непосильна для однієї людини і ти не зможеш самотужки виконувати її.",
        "19": "Тому послухайся поради, яку я дам тобі, і Бог буде з тобою! Будь посередником народу перед Богом і представляй їхні справи Богові.",
        "20": "Ти маєш навчати їх постанов та законів і вказувати їм дорогу, якою вони повинні йти, а також діла, які мають виконувати.",
        "21": "Таким чином, підбери собі з усього народу мудрих, надійних чоловіків, які бояться Бога й ненавидять користолюбство. Постав їх над людьми тисячниками, сотниками, півсотниками і десятниками.",
        "22": "Нехай вони постійно судять народ. Лише кожну складну справу вони спрямовуватимуть до тебе, а всі малі справи вони розглядатимуть самі. Таким чином ти полегшиш свій тягар, бо вони нестимуть його разом з тобою.",
        "23": "Якщо ти так зробиш, і тебе підтримає Бог, то ти будеш спроможний служити далі, а весь цей народ з миром повернеться вирішувати свої справи на місцях.",
        "24": "Мойсей прислухався до порад свого тестя і зробив усе так, як той сказав.",
        "25": "Мойсей підібрав розумних чоловіків з усього Ізраїлю і поставив їх старшими над народом – тисячниками, сотниками, півсотниками і десятниками.",
        "26": "Вони постійно судили народ. Складні справи вони спрямовували до Мойсея, а кожну меншу справу вирішували самі.",
        "27": "Мойсей відпровадив свого тестя, і той вирушив до себе – до свого краю."
    },
    "19": {
        "1": "Третього місяця по виході Ізраїльтян з єгипетського краю, – того самого дня вони прибули до сінайської пустелі.",
        "2": "Вони вирушили з Рефідіма і прибули до сінайської пустелі. Тут у пустелі Ізраїль отаборився і розташувався навпроти гори.",
        "3": "Мойсей піднявся до Бога, і Господь промовив до нього з гори такі слова: Так скажи родові Якова, сповісти нащадкам Ізраїля:",
        "4": "Ви всі бачили, що Я зробив єгиптянам, а вас підняв, наче на орлиних крилах, і прихилив вас до Себе!",
        "5": "Тож тепер, якщо уважно будете прислухатися до Мого голосу і дотримуватись Мого Заповіту, то будете Моєю особливою власністю з-поміж усіх народів. Адже вся земля Моя.",
        "6": "Ви будете в Мене царським священством і святим народом! Перекажи ці слова нащадкам Ізраїля.",
        "7": "Мойсей прийшов, покликав старійшин народу і переказав їм усі слова, які заповів йому Господь.",
        "8": "У відповідь увесь народ одностайно сказав: Усе, що сказав Господь, зробимо! А Мойсей передав слова народу Господу.",
        "9": "Господь сказав Мойсеєві: Ось Я прийду до тебе в густій хмарі, аби народ почув, як Я розмовлятиму з тобою, і щоб повірили тобі назавжди. Тоді Мойсей переказав слова народу Господу.",
        "10": "Господь сказав Мойсеєві: Іди до людей. Освяти їх сьогодні та завтра, і нехай вони виперуть свій одяг.",
        "11": "Хай вони будуть готові до третього дня. Адже третього дня Господь на очах усього народу зійде на сінайську гору.",
        "12": "Довкола гори проведеш для народу межу, попереджуючи: Остерігайтесь, не підіймайтесь на гору і не доторкайтеся до її підніжжя! Кожний, хто доторкнеться до гори, неодмінно помре.",
        "13": "Ніхто нехай не доторкається до неї, бо неодмінно буде побитий камінням або вбитий стрілою. Буде це тварина чи людина, – не залишиться живою. Коли ж протяжно засурмлять у ріг, тоді вони зійдуть на гору.",
        "14": "Зійшовши з гори до народу, Мойсей освятив народ, і вони випрали свій одяг.",
        "15": "Тоді він промовив до людей: Будьте готові до третього дня, не входьте до жінок.",
        "16": "Зранку третього дня почулися громи і спалахнули блискавки, густа хмара нависла над горою, і пронизливо пролунав звук рога. Тому всі люди в таборі затремтіли від страху.",
        "17": "Мойсей вивів з табору на зустріч з Богом народ, який стояв біля підніжжя гори.",
        "18": "А в той час сінайська гора вся диміла від того, що Господь у вогні зійшов на неї. Дим над нею підіймався, наче дим з печі. Вся гора сильно здригалася.",
        "19": "Звук сурми ставав дедалі сильнішим. Мойсей говорив, а Бог йому голосно, наче грім, відповідав.",
        "20": "Господь зійшов на саму вершину сінайської гори. Господь покликав на верхів’я гори Мойсея, і Мойсей піднявся.",
        "21": "І промовив Господь до Мойсея: Спустись і застережи народ, щоб вони не поривалися побачити Господа, аби багато з них не загинуло.",
        "22": "Стосовно священиків, які наближаються до Господа, то нехай вони освятяться, щоб не уразив їх Господь.",
        "23": "Але Мойсей відповів Господу: Народ не зможе підійти до сінайської гори, адже Ти застеріг нас, кажучи: Обведи межею гору й освяти її.",
        "24": "Тоді Господь сказав йому: Іди, спустися вниз, а потім підіймися разом з Аароном. Проте священики і народ хай не намагаються піднятися до Господа, щоб Він не знищив їх.",
        "25": "Тож Мойсей спустився до людей і все їм переказав."
    },
    "20": {
        "1": "Бог промовив усі наступні слова, наголошуючи:",
        "2": "Я – Господь, твій Бог, Який вивів тебе з єгипетського краю, з дому неволі.",
        "3": "У тебе не буде інших богів, крім Мене.",
        "4": "Не робитимеш собі жодного ідола ні будь-якої подоби того, що на небі вгорі, чи на землі внизу, чи у водах під землею.",
        "5": "Не поклонятимешся їм і не служитимеш їм. Адже Я – Господь, твій Бог, – Бог ревнивий, Який карає за гріхи батьків дітей до третього й четвертого поколінь, – тих, хто ненавидить Мене,",
        "6": "і Який чинить милосердя до тисячного покоління тим, хто любить Мене і дотримується Моїх Заповідей.",
        "7": "Не вживатимеш імені Господа, Бога твого, надаремно. Адже Господь не вважатиме безкарним того, хто вживає Його ім’я надаремно.",
        "8": "Пам’ятай день суботній, щоб його святити.",
        "9": "Шість днів працюватимеш і робитимеш усі свої діла,",
        "10": "а сьомий день – субота Господу, Богові твоєму. Не робитимеш жодної праці ні ти, ні твій син, ні твоя дочка, ні твій раб, ні твоя невільниця, ні твій віл, ні твій осел, ні інша твоя худоба, ні твій приходець, який живе у твоєму домі.",
        "11": "Адже за шість днів Господь створив небо, землю, море і все, що в них, а сьомого дня Він відпочив. Тому Господь поблагословив день суботній і освятив його.",
        "12": "Шануй свого батька і свою матір, щоб довголітнім був ти на землі, яку Господь, твій Бог, дає тобі.",
        "13": "Не вбиватимеш.",
        "14": "Не чинитимеш перелюбу.",
        "15": "Не крастимеш.",
        "16": "Не даватимеш неправдивого свідчення щодо свого ближнього.",
        "17": "Не жадатимеш дому свого ближнього, не жадатимеш дружини свого ближнього, ні його раба, ні його невільниці, ні його вола, ні його осла, ні будь-чого, що є у твого ближнього.",
        "18": "Коли ж увесь народ побачив спалахи блискавки, почув гуркіт грому та звук сурми, спостерігав за горою, що диміла, то його охопив трепет, і люди відступили на певну відстань.",
        "19": "Вони сказали Мойсеєві: Говори до нас ти, і ми будемо слухати. Нехай не говорить до нас Бог, щоб ми не повмирали.",
        "20": "Але Мойсей промовив до народу: Не бійтеся, адже Бог прийшов, аби вас випробувати, та щоб Його страх був перед вами і ви не грішили.",
        "21": "Тож народ залишався на відстані, а Мойсей наблизився до хмари, де був Бог.",
        "22": "Господь звернувся до Мойсея. Так скажеш нащадкам Ізраїля: Ви бачили, як Я з неба промовляв до вас.",
        "23": "Нарівні зі Мною ви не робитимете богів зі срібла; не робитимеш собі також богів із золота.",
        "24": "Ти спорудиш Мені жертовник з землі й будеш приносити на ньому твої всепалення та твої мирні жертви: своїх овець і своїх волів. На кожному місці, де Я забажаю, щоб прославлялось Моє ім’я, Я до тебе приходитиму і поблагословлю тебе.",
        "25": "Якщо ж споруджуватимеш Мені жертовник з каменів, то не роби його з тесаних, бо коли ти прикладаєш до нього своє знаряддя праці, то тим опоганюєш його.",
        "26": "Не підійматимешся східцями до Мого жертовника, аби не відкрилася над ним твоя нагота."
    },
    "21": {
        "1": "А ось настанови, які викладеш перед ними.",
        "2": "Якщо купиш раба-єврея, то нехай він шість років працює, а на сьомий нехай він вийде на свободу без викупу.",
        "3": "Якщо він сам-один прийшов, то нехай сам і вийде. Якщо ж мав дружину, то нехай і його дружина вийде з ним.",
        "4": "Якщо ж господар дасть йому дружину, і та народить йому синів чи дочок, то дружина і її діти хай залишаються у господаря, а він нехай вийде сам.",
        "5": "Але якщо раб у відповідь скаже: Я люблю свого господаря, мою дружину і дітей, тому не хочу виходити на волю.",
        "6": "То в такому разі нехай його господар приведе його в Божу присутність, підведе його до одвірка дверей і проколе його господар шилом йому вухо, і той служитиме йому повік.",
        "7": "Якщо ж хтось продасть свою дочку як невільницю, то вона не вийде так, як виходять раби.",
        "8": "Якщо вона не до вподоби своєму господареві, який придбав її для себе, то нехай дозволить викупити її. Він не має права продати її чужому народові, бо зрадив би її.",
        "9": "Коли ж він заручив її синові, то нехай обходиться з нею згідно з правами дочок.",
        "10": "Якщо ж візьме йому ще й іншу, то нехай не позбавляє першої харчів, одягу і подружнього співжиття.",
        "11": "А коли він цих трьох речей щодо неї не дотримається, то вона має право піти від нього без викупу.",
        "12": "Якщо хтось ударить іншого так, що той помре, то такий неодмінно також має померти.",
        "13": "А коли нещастя станеться ненароком; якщо хтось не хотів убивати, але Бог допустив, щоб інший потрапив під його руку, то Я визначу тобі місце, куди він має утекти.",
        "14": "Коли ж хтось з почуттям злості накинувся на свого ближнього, аби підступно його вбити, то такого треба забрати навіть від Мого жертовника і покарати смертю.",
        "15": "Хто вдарить свого батька чи свою матір, той неодмінно має бути покараний смертю.",
        "17": "Хто проклинатиме свого батька чи свою матір, того неодмінно покарати смертю.",
        "16": "Коли хто викраде людину й продасть її, або вона буде знайдена у нього, то такий неодмінно має померти.",
        "18": "Коли люди сваряться, і один з них вдарить іншого каменем чи кулаком, але той не помре, а зляже в ліжко,",
        "19": "однак згодом встане і, хоча б з палицею, вийде надвір, то той, хто вдарив, буде невинним. Він лише повинен заплатити у зв’язку з втратою через його непрацездатність й неодмінно оплатити все лікування.",
        "20": "Якщо хтось вдарить свого раба чи свою невільницю палицею так, що ті помруть від його руки, то господар має бути неодмінно покараний.",
        "21": "Проте, коли раб чи невільниця після удару господаря проживуть один чи два дні, то господар не буде покараний, оскільки вони – його власність.",
        "22": "Якщо б’ються чоловіки, і штовхнуть вагітну жінку, так що вона передчасно народить, але без іншої шкоди для здоров’я, то винуватець неодмінно понесе покарання: він заплатить згідно з вимогою чоловіка жінки за рішенням суддів.",
        "23": "А якщо станеться нещастя, то даси життя за життя,",
        "24": "око за око, зуб за зуб, руку за руку, ногу за ногу,",
        "25": "опік за опік, рану за рану, синець за синця.",
        "26": "Якщо хтось виб’є око своєму рабові чи око своїй невільниці так, що воно буде цілковито зруйноване, то нехай через це око відпустить його (її) на волю.",
        "27": "Коли виб’є зуб своєму рабові або своїй невільниці, то він має через вибитий зуб відпустити його (її) на волю.",
        "28": "Якщо віл рогами вдарить чоловіка чи жінку так, що ті помруть, то вола обов’язково слід побити камінням насмерть. Його м’яса не можна їсти, а власник вола невинний.",
        "29": "Якщо ж віл був битливим учора й третього дня, і про це було відомо, а його власника попереджали, проте той не пильнував його, то коли такий віл вб’є чоловіка чи жінку, то віл буде побитий камінням, а його власник також має бути покараний насмерть.",
        "30": "Коли ж на нього накладуть викуп, то нехай за своє життя він дасть викуп, – усе, що на нього буде накладене.",
        "31": "Якщо віл рогами вб’є сина чи дочку, то нехай вчинять з ним за цим же приписом.",
        "32": "Коли ж віл вб’є рогами раба чи невільницю, то нехай власник вола заплатить господареві раба тридцять шеклів срібла, а вола слід побити камінням.",
        "33": "Коли хто відкриє яму чи викопає криницю і не закриє, а туди впаде віл чи осел,",
        "34": "то власник ями має відшкодувати втрату, – господареві тварини він повинен повернути гроші, а те, що загинуло, буде його.",
        "35": "Якщо чийсь віл рогами заколе сусідського вола, і той загине, то живого вола слід продати і розділити порівну його вартість. Так само нехай поділять і мертвого вола.",
        "36": "Але, коли було відомо, що віл був битливим учора і третього дня, але його власник не пильнував його, то він обов’язково має віддати вола за вола, а мертвий віл буде його.",
        "37": "Якщо хтось украде вола чи вівцю і заріже їх чи продасть, то він повинен віддати за вола п’ять волів, а за одну вівцю – чотири вівці."
    },
    "22": {
        "1": "Коли злодій буде спійманий під час злому і буде побитий так, що помре, то на тому, хто злодія побив, вини за кров немає.",
        "2": "Якщо ж над ним уже зійшло сонце, то вбивця буде винний за пролиту кров. Злодій неодмінно повинен відшкодувати. Коли ж у злодія нічого немає, то нехай продадуть за вкрадене його самого.",
        "3": "Якщо вкрадене, справді, буде виявлене у нього живим – чи то віл, осел чи вівця, – то нехай відшкодує подвійно.",
        "4": "Коли б хто, випасаючи худобу на своєму полі чи винограднику, пустив своїх тварин самопасом на чуже поле, то нехай за причинену шкоду віддасть найкраще зі свого поля чи зі свого виноградника.",
        "5": "Якщо спалахне вогонь й перекинеться на тернину, а звідти перекинеться на скирту чи хлібне поле, то той, хто спричинив пожежу, повинен неодмінно відшкодувати.",
        "6": "Коли хтось дасть своєму ближньому гроші чи посуд на зберігання, і це буде викрадене з дому тієї людини, то коли знайдеться злодій, нехай він віддасть подвійною мірою.",
        "7": "Якщо злодія не буде знайдено, то господар дому буде приведений у Божу присутність, аби заприсягнувся, що він не простягав своєї руки на власність свого ближнього.",
        "8": "У кожному виявленні нечесного вчинку щодо вола, осла, вівці, одягу, чи чогось загубленого, про що хтось скаже, що воно належить йому, – справа обох має бути представлена перед Богом. Той, кого визнає винним Бог, відшкодує своєму ближньому подвійно.",
        "9": "Якщо хтось дасть своєму ближньому осла, вола, вівцю чи будь-яку худобу на зберігання, а вона загине чи буде скалічена, або буде викрадена кимось так, що ніхто того не бачив,",
        "10": "то нехай між ними обома відбудеться Господня присяга, що він не присвоїв власності свого ближнього. Власник має з цим погодитись, і той, хто зберігав, не відшкодовуватиме.",
        "11": "Якщо ж насправді було вкрадене в нього, то нехай відшкодує господареві.",
        "12": "Коли сталося так, що розірвали звірі, то нехай, як доказ, принесе пошматоване звіром і йому нічого не потрібно відшкодовувати.",
        "13": "Якщо хтось позичить щось у ближнього, а воно буде скалічене чи пропаде, а господаря при цьому не було, то нехай позичальник неодмінно відшкодує.",
        "14": "Коли власник-господар був при цьому, то позичальник не відшкодовуватиме. Якщо тварина була найнята за плату, то нехай буде йому замість плати.",
        "15": "Якщо хтось звабить незаручену дівчину і переспить з нею, то неодмінно заплатить за неї викуп і візьме її собі за дружину.",
        "16": "Якщо ж її батько рішуче відмовиться і не захоче її віддати заміж за нього, то звабник нехай дасть гроші, згідно з приданим (віном) для дівчат.",
        "17": "Чаклунки не залишай при житті.",
        "18": "Кожний, хто зляжеться з твариною, неодмінно каратиметься смертю.",
        "19": "Хто приносить жертви ідолам, крім єдиного Господа, буде знищений.",
        "20": "Не будеш кривдити приходця, і не гнобитимеш його, бо й ви були приходцями в єгипетському краю.",
        "21": "Жодної вдови і сироти не пригноблюватимеш.",
        "22": "Якщо ти насправді будеш їх пригнічувати, і коли вони з голосінням звернуться до Мене, то Я неодмінно почую їхні зойки.",
        "23": "Тож запалає Мій гнів, і Я знищу вас мечем. Ваші дружини стануть вдовами, а ваші діти – сиротами.",
        "24": "Коли позичиш гроші комусь із Мого народу, особливо бідному, котрий живе поруч з тобою, то не ставай для нього вимогливим позикодавцем і не вимагай з нього відсотків.",
        "25": "А якщо візьмеш у заставу одяг свого ближнього, то до заходу сонця маєш його повернути йому.",
        "26": "Можливо, його одяг є єдиним прикриттям для його тіла. В чому він ляже спати? Тому, коли він заволає до Мене, Я почую, адже Я милосердний.",
        "27": "Не знеславлюй Бога, і не лихослов начальника свого народу.",
        "28": "Не зволікай з приношенням від повноти врожаю і соку чавильні. Первістка зі своїх синів віддаватимеш Мені на служіння.",
        "29": "Те саме учиниш зі своїм телям та зі своїм ягням. Сім днів вони будуть при своїй матері, а восьмого дня віддаси їх Мені.",
        "30": "Ви будете для Мене святими людьми. М’яса, пошматованого в полі звірами, не будете їсти, а викинете його псам."
    },
    "23": {
        "1": "Не розпускатимеш пустих чуток. Не даватимеш своєї підтримки нечестивому, стаючи фальшивим свідком.",
        "2": "Не слідуватимеш з більшістю за злом і не свідчитимеш з більшістю на суді, аби викривити правосуддя.",
        "3": "Навіть бідному не потурай у несправедливості на суді.",
        "4": "Якщо натрапиш на вола твого ворога чи на його осла, які заблукали, то неодмінно поверни їх йому.",
        "5": "Коли побачиш осла свого ворога, який впав під своєю ношею, не дозволь собі залишити його так. Неодмінно допоможи йому встати.",
        "6": "Не викривлятимеш правосуддя на користь бідного в його позові.",
        "7": "Тримайся подалі від несправедливої справи. До справи вбивства невинного чи праведного не приєднуйся, адже Я не виправдаю винуватого.",
        "8": "Не бери хабара, оскільки хабар засліплює очі навіть тих, що добре бачать, і спотворює свідчення справедливих.",
        "9": "Приходця не пригноблюй, адже ви знаєте, як себе почуває чужинець, оскільки ви самі були приходцями в єгипетському краю!",
        "10": "Шість років будеш засівати свою землю й збиратимеш її врожай.",
        "11": "Але сьомого року залишиш її в спокої, необробленою. Нехай скористаються нею убогі з твого народу, а залишками після них живитимуться дикі тварини. Так само учиниш зі своїм виноградником та зі своїм оливковим садом.",
        "12": "Шість днів працюватимеш, а сьомого дня будеш відпочивати. Нехай відпочине і твій віл та твій осел, а також хай відпочине син твоєї невільниці й чужинець.",
        "13": "Тож дотримуйтесь усього, що Я вам сказав. Навіть не згадуйте імен інших богів; нехай про них ніхто не почує з ваших уст.",
        "14": "Тричі на рік святкуватимете на Мою честь.",
        "15": "Будете дотримуватися свята Опрісноків. Сім днів споживатимете опрісноки, як заповів Я тобі, у визначений час місяця авіва, оскільки тоді ти вийшов з Єгипту. Не з’являйтеся переді Мною з порожніми руками.",
        "16": "Відзначатимеш і свято жнив, тобто перших плодів своєї праці з того, що ти посієш на полі. А також свято збору врожаю своєї праці з поля наприкінці року.",
        "17": "Тричі на рік нехай з’являється вся твоя чоловіча стать перед Всемогутнім Господом.",
        "18": "Не приноситимеш крові Моєї жертви разом з квашеним хлібом, і не залишатиметься жир з Моєї святкової жертви до ранку.",
        "19": "Найкраще з перших плодів твоєї землі ти приноситимеш у дім Господа, свого Бога. Не варитимеш козеняти в молоці його матері.",
        "20": "Отже, Я посилаю Мого ангела перед тобою, щоб він охороняв тебе в дорозі і привів тебе в ту місцевість, яку Я приготував.",
        "21": "Зважай на нього, прислухайся до його голосу і не чини йому опору. Адже він не пробачить вам ваших переступів, тому що в ньому Моє ім’я.",
        "22": "Якщо уважно прислухатимешся до його голосу і робитимеш усе, що скажу, то Я буду ворогом твоїх ворогів і супротивником твоїх супротивників.",
        "23": "Адже Мій ангел піде перед тобою і запровадить тебе до аморейця, хеттейця, періззейця, ханаанця, гіввійця та євусейця, яких Я знищу.",
        "24": "Не поклонятимешся їхнім богам і не служитимеш їм. Не чинитимеш так, як вони, але неодмінно знищиш і вщент порозбиваєш їхні стовпи Астарти.",
        "25": "Служіть Господу, вашому Богові, і Він поблагословить ваш хліб і вашу воду. Я усуну з-поміж вас хворобу.",
        "26": "Не буде в твоїм краю такої жінки, яка передчасно народжувала б, ні безплідної, а число твоїх днів зроблю повним.",
        "27": "Я пошлю Мій страх перед тобою, і збентежу всі ті народи, до яких ти прийдеш. Всі твої вороги втікатимуть від тебе.",
        "28": "І пошлю перед тобою шершнів, які ще до твого приходу проженуть від тебе гіввійців, ханаанців і хеттейців.",
        "29": "Не проганятиму їх протягом одного року, щоб не спустошилась земля, і щоб не намножились супроти тебе дикі звірі.",
        "30": "Я виганятиму їх перед тобою поступово, доки не станеш численним, щоб оволодіти землею – спадщиною своєю.",
        "31": "Я встановлю твої кордони від Червоного моря до Филистимського моря, і від пустелі до Ріки. Я віддам у ваші руки тих, хто заселяє цю землю, – ти проженеш їх з-перед себе.",
        "32": "Не укладатимеш угоди ні з ними, ні з їхніми богами.",
        "33": "Вони не повинні проживати на твоїй землі, аби не довели тебе до гріха проти Мене. Бо якщо служитимеш їхнім богам, то це стане для тебе загибеллю."
    },
    "24": {
        "1": "А до Мойсея Він сказав: Підіймися до Господа ти, Аарон, Надав і Авігу та сімдесят старійшин Ізраїлю, і поклоніться на відстані.",
        "2": "Нехай наблизиться до Господа лише один Мойсей. Інші хай не наближаються. Стосовно ж народу, то хай ніхто не підіймається до Мене.",
        "3": "Мойсей повернувся і переказав народові всі Господні слова і всі Його настанови. Вислухавши, весь народ одностайно промовив: Усе, про що говорив Господь, ми виконаємо.",
        "4": "Після цього всі Господні слова Мойсей записав. Вставши вранці, він спорудив під горою жертовник і поставив дванадцять кам’яних стовпів, відповідно до дванадцяти племен Ізраїлю.",
        "5": "Він доручив юнакам з Ізраїльських синів принести жертви всепалення. Вони також закололи бичків, як мирні жертви для Господа.",
        "6": "Мойсей узяв половину крові й налив у посудини, а другу половину крові вилив на жертовник.",
        "7": "Після цього він узяв Книгу Заповіту і уголос прочитав народу. Вони ж відповіли: Все, що сказав Господь, виконаємо і будемо слухняні.",
        "8": "Тоді Мойсей узяв кров, покропив людей і сказав: Це кров Заповіту, який Господь уклав з вами згідно з усіма цими словами.",
        "9": "Мойсей, Аарон, Надав і Авігу та сімдесят старійшин Ізраїлю піднялися вгору",
        "10": "і побачили Бога Ізраїлю. Під Його ногами наче витвір із сапфірового каменя, чистий, немов саме небо.",
        "11": "Але Він не поклав Своєї руки на знатних із синів Ізраїля. Вони могли бачити Бога, а потім їли і пили.",
        "12": "І сказав Господь Мойсеєві: Підіймися до Мене на гору і будь там. Я дам тобі кам’яні скрижалі з Законом і Заповідями, які Я написав, щоб їх навчити.",
        "13": "Мойсей та його слуга Ісус встали. І Мойсей зійшов на Божу гору.",
        "14": "А старійшинам він сказав: Очікуйте нас тут, доки не повернемося до вас. З вами залишаються Аарон та Хур. Якщо хтось матиме якусь справу, нехай звертається до них.",
        "15": "Коли Мойсей піднявся на гору, її покрила хмара.",
        "16": "Господня слава огорнула гору Сінай. Хмара вкривала її шість днів. А сьомого дня Господь із середини хмари покликав Мойсея.",
        "17": "Вигляд Господньої слави в очах Ізраїльтян був наче всепоглинаюче полум’я на вершині гори.",
        "18": "Тож Мойсей увійшов у середину хмари і вступив на гору. Пробув Мойсей на горі сорок днів та сорок ночей."
    },
    "25": {
        "1": "І промовив Господь до Мойсея такі слова:",
        "2": "Скажи Ізраїльським нащадкам, щоб вони зібрали для Мене пожертви. Від кожної людини, яку спонукатиме її серце, візьміть для Мене жертовні дари.",
        "3": "Пожертви, які прийматимете від них, будуть такі: золото, срібло, мідь;",
        "4": "блакитне сукно, пурпур, темно-червоний кармазин, вісон і козяча вовна;",
        "5": "пофарбовані в червоний колір шкури баранів, сині шкури і акацієве дерево;",
        "6": "олія для освітлення, пахощі для єлею помазання та аромати для ладану;",
        "7": "камінь онікс та камені для інкрустації ефоду і нагрудника.",
        "8": "І збудують Мені Святиню, щоб Я поселився між ними.",
        "9": "Усе має бути так, як Я показуватиму тобі, тобто взірець Святині та взірець усіх його предметів, – саме так і зробите.",
        "10": "Ковчег зробите з акацієвого дерева; його довжина має бути два лікті з половиною, його ширина – півтора ліктя, а його висота – півтора ліктя.",
        "11": "Покриєш Ковчег чистим золотом як ззовні, так і зсередини. А довкола нього у формі віночка зробиш золотий обідок.",
        "12": "Виллєш для нього чотири золотих кільця, і прикріпиш їх на чотирьох його кутах – два кільця з одного боку та два кільця з його другого боку.",
        "13": "Держаки зробиш з акацієвого дерева і покриєш їх золотом.",
        "14": "Держаки вкладеш у кільця, що по боках Ковчега, аби з їх допомогою переносити Ковчег.",
        "15": "Держаки в кільцях Ковчега будуть постійно і не витягатимуться звідти.",
        "16": "У Ковчег покладеш Свідоцтво, яке Я тобі дам.",
        "17": "Зробиш для Ковчега віко з чистого золота; його довжина має бути два з половиною лікті, а його ширина – півтора ліктя.",
        "18": "Зробиш також два золотих херувими. Вони мають бути чеканної роботи. І встановиш їх з обох боків віка.",
        "19": "Одного херувима поставиш з краю одного боку, а другого херувима – з краю іншого боку. Херувимів на обох його кінцях зробите суцільно з віком.",
        "20": "Херувими матимуть простягнуті вгору крила, затінюючи своїми крилами віко, а їхні обличчя мають бути звернені одне до одного. До того ж, обличчя херувимів будуть звернені до верху віка.",
        "21": "Тож покладеш віко на Ковчег зверху, а в середину Ковчега покладеш Свідоцтво, яке Я тобі дам.",
        "22": "Там Я буду зустрічатися з тобою, і розмовлятиму з віка, – з-поміж двох херувимів, які над Ковчегом Свідоцтва, відносно всього, що маю сказати тобі для Ізраїльтян.",
        "23": "Зробиш також стіл з акацієвого дерева; довжина його два лікті, ширина його – один лікоть, і висота його – півтора ліктя.",
        "24": "Покриєш його чистим золотом, а довкола нього у формі віночка зробиш золотий обідок.",
        "25": "І прикріпиш до нього довкола дерев’яний карниз шириною в долоню, а по ньому уздовж у формі віночка зробиш золотий обідок.",
        "26": "Зробиш для нього також чотири золотих кільця, і прикріпиш кільця на чотирьох кутах зверху чотирьох ніжок.",
        "27": "Золоті кільця для держаків, щоб переносити стіл, мають бути закріплені впритул до дерев’яного карнизу стола.",
        "28": "Держаки зробиш з акацієвого дерева, і покриєш їх золотом; за допомогою цих держаків носитимуть стіл.",
        "29": "А ще зробиш для нього з чистого золота підноси, його кадильниці, його миски і його чаші, щоб ними здійснювати жертви возливання.",
        "30": "На стіл постійно кластимеш Виставні хліби переді Мною.",
        "31": "Зробиш також світильник з чистого золота. Світильник має бути виготовлений методом кування; його стебло і гілки, його чашечки, його пуп’янки будуть суцільні з ним.",
        "32": "Шість гілок виходитимуть з боків основного стебла світильника: три гілки з одного боку стебла і три гілки з другого його боку.",
        "33": "Три чашечки, подібні до квітки мигдалю, пуп’янок і квітка – на одній гілці, і три чашечки, подібні до квітки мигдалю, пуп’янок і квітка – на другій галузці. І так на шістьох гілках, що виходять зі стебла світильника.",
        "34": "А на самому стеблі світильника чотири, подібних до квітки мигдалю, чашечки, – з його пуп’янками і його квітками, –",
        "35": "пуп’янок під двома гілками з нього, пуп’янок під наступними двома гілками з нього, пуп’янок під останніми двома гілками з нього. І так для шістьох гілок, що відходять від основного стебла світильника.",
        "36": "Його пуп’янки і його гілки мають бути суцільні з ним. Увесь світильник має бути єдиним кованим виробом з чистого золота.",
        "37": "І зробиш сім його лампад. Лампади будуть встановлені зверху так, аби вони світили на передній бік світильника.",
        "38": "Його щипці та його попільнички для недогарків зробиш також з чистого золота.",
        "39": "Світильник і всі прилади до нього мають бути зроблені з таланту чистого золота.",
        "40": "Тож дивися, аби все було зроблено за взірцем, показаним тобі на горі."
    },
    "26": {
        "1": "Ти також спорудиш Намет з десяти покривал. Виготовиш їх як мистецький виріб з тонкого вісону, з блакитної тканини, з пурпуру та темно-червоного кармазину з херувимами.",
        "2": "Довжина кожного покривала має бути двадцять вісім ліктів, а ширина кожного покривала – чотири лікті. Усі покривала мають бути одного розміру.",
        "3": "П’ять покривал одних будуть з’єднані одне з одним, як і п’ять інших покривал також будуть з’єднані одне з одним.",
        "4": "На краю першої низки зшитих покривал з блакитної тканини зробиш петельки; так само зробиш і на зовнішньому краю другої низки зшитих покривал.",
        "5": "Зробиш п’ятдесят петельок на одному зшитому покривалі та п’ятдесят петельок зробиш на краю другого зшитого покривала. Усі петлі мають співпадати одна з одною.",
        "6": "Зробиш також п’ятдесят золотих гапликів, якими з’єднаєш зшиті дві низки покривал одне з одним, щоб Намет став суцільним.",
        "7": "Зробиш також ще одне накриття для Намету з козиної шерсті. З цією метою виготовиш одинадцять таких покривал:",
        "8": "довжина одного покривала має бути тридцять ліктів, а ширина одного покривала – чотири лікті. Всі одинадцять покривал повинні бути одного розміру.",
        "9": "Потім з’єднаєш п’ять перших покривал окремо, як і окремо шість наступних покривал. Шосте покривало спереду намету згорнеш вдвоє.",
        "10": "Зробиш також п’ятдесят петельок на краю одного зшитого покривала (на місці з’єднання) і п’ятдесят петельок на краю другого зшитого покривала.",
        "11": "Виготовиш п’ятдесят мідних гапликів, і вставиш гаплики в петлі. Таким чином з’єднаєш накриття намету, і воно буде одним цілим.",
        "12": "А додаткова довжина накриття (надлишок половини покривала), яка залишається, звисатиме на задній стороні Намету.",
        "13": "Крім того, частина накриття, надлишок від довжини покривал, – лікоть з однієї сторони і лікоть з другої сторони, – по всій довжині накриття звисатиме по боках Намету, щоб його покрити.",
        "14": "І зробиш покриття усього Намету з пофарбованих у червоний колір баранячих шкур, а саме верхів’я покриття – з техашевих шкур.",
        "15": "З акацієвого дерева зробиш для Намету прямовисні дошки;",
        "16": "довжина кожної дошки – десять ліктів, а ширина кожної дошки – півтора ліктя.",
        "17": "Кожна дошка складається з двох дощок з’єднаних між собою за допомогою чопів. Те саме зробиш з усіма дошками.",
        "18": "Виготовиш дошки для Намету. Двадцять дощок для південної сторони.",
        "19": "Для цих двадцяти подвійних дощок виготовиш сорок срібних підставок. Дві підставки під першу подвійну дошку для двох її чопів, дві підставки під другу дошку для двох її чопів і так далі.",
        "20": "Друга сторона Намету з північного боку також складатиметься з двадцяти дощок.",
        "21": "Для них потрібно ще сорок срібних підставок: дві підставки під першу дошку, дві підставки під другу дошку і так далі.",
        "22": "З тильної сторони Намету, що на захід, виготовиш шість дощок.",
        "23": "На кутах задньої сторони Намету зробиш дві опори.",
        "24": "Кожна з них має бути подвійною внизу і подвійно з’єднана на верхівці одним кільцем. Такими мають бути обидві опори для обох кутів.",
        "25": "Всього буде вісім дощок, і для них шістнадцять срібних підставок: дві підставки для першої дошки, дві підставки для другої дошки і так далі.",
        "26": "З акацієвого дерева зробиш поперечні бруси-жердини. П’ять брусів для дощок однієї стіни Намету,",
        "27": "і п’ять брусів для дощок другої стіни Намету, а також п’ять брусів для дощок задньої, тобто західної стіни.",
        "28": "Середній поперечний брус, тобто той, що проходить посередині прямовисних дощок, повинен бути від краю до краю суцільним.",
        "29": "Дошки стін покриєш золотом, а прикріплені до них кільця для просування через них брусів-жердин і кріплення стін зробиш із золота.",
        "30": "Побудуєш Намет за планом, який тобі було показано на горі.",
        "31": "І зробиш завісу з блакитної тканини й пурпуру, з темно-червоної тканини і тканого вісону. Завіса з зображеннями херувимів має бути виготовлена як мистецький виріб.",
        "32": "Повісиш її за допомогою золотих гачків на чотирьох акацієвих стовпах, покритих золотом, які стоятимуть на чотирьох срібних підставках.",
        "33": "Отже, прикріпиш завісу за допомогою гачків, а до середини за цю завісу внесеш Ковчег Свідоцтва. Завіса у вас відділятиме Святе від Святого Святих.",
        "34": "У Святому Святих на Ковчег Свідоцтва покладеш віко.",
        "35": "Із зовнішнього боку завіси на північній стороні поставиш стіл; свічник поставиш напроти столу, на південній стороні Намету.",
        "36": "Завісу при вході в Намет зробиш з блакитної тканини й пурпуру, з темно-червоного сукна і тканого вісону вишиваної роботи.",
        "37": "Для цієї завіси поставиш п’ять акацієвих стовпів, покритих золотом із золотими гачками. Для стовпів виллєш п’ять мідних підставок."
    },
    "27": {
        "1": "З акацієвого дерева зробиш жертовник. Він має бути п’ять ліктів завдовжки і п’ять ліктів завширшки. Отже, жертовник буде квадратним, висотою три лікті.",
        "2": "На чотирьох його кутах зробиш суцільні з жертовником роги, які покриєш міддю.",
        "3": "І зробиш для нього посудини, аби вибирати попіл і залишки жиру, його лопатки, його казани, його виделки для м’яса і його посудини для вугілля. Все це начиння для жертовника зробиш з міді.",
        "4": "Зробиш для нього також гратчасту мідну решітку, на чотирьох кутах якої прилаштуєш чотири мідних кільця.",
        "5": "І встановиш її довкола під обідком жертовника, знизу; решітка має сягати до половини жертовника.",
        "6": "Для жертовника виготовиш держаки з акацієвого дерева і покриєш їх міддю.",
        "7": "Ці держаки мають бути вставлені в кільця з обох боків жертовника, щоб можна було його переносити.",
        "8": "Зробиш жертовник з дощок пустотілим, як тобі було показано на горі. Саме так його і зробіть.",
        "9": "Влаштуєш довкола Намету двір. З боку півдня, тобто з південної сторони Намету, мають бути завіси однієї зі сторін двору з тканого вісону довжиною в сто ліктів.",
        "10": "Для цього потрібно двадцять стовпів і для них двадцять мідних підставок. Гачки для стовпів та їхні кільця мають бути срібні.",
        "11": "Так само зробиш і вздовж північної сторони: завіси мають бути довжиною сто ліктів. Їхніх стовпів – двадцять, і для них двадцять мідних підставок; гачки для стовпів і кільця для них – срібні.",
        "12": "Стосовно західної сторони, то відповідно до ширини двору завіси матимуть п’ятдесят ліктів; стовпів для них – десять, і для них десять мідних підставок.",
        "13": "Спереду, тобто зі східної сторони, ширина двору так само п’ятдесят ліктів.",
        "14": "З одного краю завіси матимуть п’ятнадцять ліктів. Стовпів для них потрібно три, і для них три підставки.",
        "15": "З другого краю завіси також матимуть п’ятнадцять ліктів. Стовпів для них – три, і для них три підставки.",
        "16": "А для входу в двір завіса повинна мати двадцять ліктів. Вона буде виготовлена з блакитної тканини, з пурпуру, з темно-червоного сукна і тканого вісону вишиваної роботи. Стовпів для цієї завіси має бути чотири і для них чотири підставки.",
        "17": "Всі стовпи, які оточуватимуть подвір’я, матимуть срібні скоби. Гачки до них срібні, а підставки – мідні.",
        "18": "Довжина двору буде сто ліктів, ширина – п’ятдесят і висота п’ять ліктів. Завіси будуть виготовлені з тканого вісону, а підставки для стовпів – мідні.",
        "19": "Усі предмети Намету і все, що буде потрібне для служіння в ньому, всі його кілки, а також всі кілки для огорожі двору – мідні.",
        "20": "Накажи Ізраїльтянам, щоб принесли тобі для освітлення очищену, віджату з оливок олію, аби світильник горів постійно.",
        "21": "Аарон та його сини з вечора й до ранку слідкуватимуть за ним перед Господом у Наметі Свідчення, за межами завіси, що перед Ковчегом Свідоцтва. Це вічна постанова для Ізраїлевих нащадків в усіх їхніх поколіннях."
    },
    "28": {
        "1": "А ти візьми до себе з-поміж Ізраїльтян свого брата Аарона та його синів, аби вони були Моїми священиками: Аарона, Надава й Авігу, Елеазара та Ітамара, Ааронових синів.",
        "2": "Виготовиш священні шати своєму братові Ааронові задля величі та краси.",
        "3": "Скажи всім розумним серцем, кого Я сповнив духом мудрості, аби вони пошили Ааронові одяг, для його посвячення, і щоб він був Моїм священиком.",
        "4": "Ось яке священне вбрання потрібно виготовити: нагрудник, ефод, верхню ризу, мережений хітон, кидар і пояс. Саме такі священні шати потрібно зробити Ааронові, твоєму братові, та його синам, аби вони були Моїми священиками.",
        "5": "Нехай візьмуть для цього золото, блакитну тканину, багряницю, темно-червоне сукно та вісон.",
        "6": "Ефод слід виготовити з золота, блакитної тканини, багряниці, темно-червоного сукна і тканого вісону. Це буде мистецький виріб.",
        "7": "У нього мають бути два наплічники, з’єднані між собою на обох його кінцях, щоб можна було ефод закріплювати.",
        "8": "А виткана стрічка-пояс ефода, що поверх нього, буде однакової роботи і суцільною з ним, виготовленою із золота, блакитної тканини, багряниці, темно-червоного сукна і тканого вісону.",
        "9": "Далі візьмеш два оніксових камені, й викарбуєш на них імена синів Ізраїля:",
        "10": "шість їхніх імен на одному камені, а інші шість імен на другому камені, згідно з послідовністю їхнього народження.",
        "11": "Як гравірувальник виготовляє печаті, так ти викарбуєш на обох каменях імена синів Ізраїля. Після цього встановиш камені в золоту оправу.",
        "12": "І закріпиш обидва камені на наплічниках ефода. Це – камені пам’яті для Ізраїльських нащадків. Аарон носитиме їхні імена перед Господом на обох своїх плечах, як пам’ять.",
        "13": "Зробиш також оправи із золота",
        "14": "та два ланцюжки з чистого золота, – зробиш їх плетеними як шнурки, і прикріпиш ці плетені ланцюжки до оправ.",
        "15": "А ще по-мистецьки, на зразок ефода, виготовиш нагрудник для здійснення суду. Він має бути зроблений із золота, блакитної тканини, пурпуру, темно-червоного сукна і тканого вісону.",
        "16": "Зроби його квадратним, подвійним, у долоню завдовжки і в долоню завширшки.",
        "17": "Прикріпиш до нього оправи з дорогоцінними каменями в чотири ряди. У першому ряді будуть такі камені: сердолік, топаз і смарагд.",
        "18": "Другий ряд: гранат, сапфір і яшма.",
        "19": "Третій ряд: опал, агат, аметист.",
        "20": "Четвертий ряд складатиметься з хризоліту, оніксу і берилу. Всі вони будуть у золотих оправах, – кожний у своєму гнізді.",
        "21": "Усіх каменів з іменами синів Ізраїля буде дванадцять, – згідно з їхніми іменами. На кожному, як на печаті, буде вирізьблене одне з імен дванадцятьох племен.",
        "22": "Для нагрудника виготовиш з чистого золота виті ланцюжки.",
        "23": "Зробиш для нагрудника також два золотих кільця, і прикріпиш їх на двох краях нагрудника.",
        "24": "У ці два золотих кільця, що на краях нагрудника, вставиш два золотих ланцюжки-косички.",
        "25": "Кінці обох косичок вставиш у два гнізда і приладнаєш їх до двох наплічників ефода спереду.",
        "26": "А ще зробиш два золотих кільця, і прикріпиш їх до двох інших країв нагрудника, з внутрішньої його сторони, що прилягає до ефода.",
        "27": "Після цього зробиш два золотих кільця, і закріпиш їх на нижньому краї двох наплічників ефода з його лицьової сторони, на місці з’єднання його з верхньою частиною по-мистецьки витканого поясу ефода.",
        "28": "Тож нехай кільця нагрудника прив’яжуть блакитними шнурочками до кілець ефода, аби він знаходився над мистецьки витканим поясом ефода. Таким чином нагрудник не сповзатиме з ефода.",
        "29": "Так Аарон носитиме імена синів Ізраїля на судейському нагруднику, тобто на своєму серці, коли входитиме у Святилище. Це свідчення повсякчасної пам’яті перед Господом.",
        "30": "Крім того, до судейського нагрудника прикріпиш Урім і Туммім, які також будуть біля серця Аарона, коли він входитиме перед Господнє лице. Так Аарон постійно носитиме суд нащадків Ізраїля на своєму серці перед Господом.",
        "31": "Поверх ефода зробиш із блакитної тканини ризу.",
        "32": "У ній має бути посередині отвір для його голови, довкола облямований обшивкою тканої роботи, на зразок кольчуги, щоб не рвався.",
        "33": "По нижньому краю ризи, довкола, зробиш із синього сукна, пурпуру і кармазину гранатові яблучка. А поміж ними, так само довкола, мають бути золоті дзвіночки.",
        "34": "Послідовність така: золотий дзвіночок і гранатове яблучко, золотий дзвіночок і гранатове яблучко… і так по всьому краю ризи довкола.",
        "35": "І одягатиме Аарон ризу під час служіння. Таким чином буде чути звучання дзвіночків, коли він входитиме у Святилище перед лице Господа і коли виходитиме звідти, щоб йому не померти.",
        "36": "А ще з чистого золота зробиш діадему, і викарбуєш на ній способом виготовлення печатки слова: Святиня для Господа.",
        "37": "І прикріпиш її блакитним шнурком спереду митри, тобто завою, на голові.",
        "38": "Вона буде на чолі Аарона, оскільки Аарон носитиме недосконалість святих пожертв, які присвячують сини Ізраїля, – кожного принесеного ними святого дару. І нехай вона постійно буде на чолі Аарона, як прийнятне Господнє благовоління до них.",
        "39": "Тож витчеш з тонкого вісону хітон; з вісону зробиш і митру. Зробиш також гаптованої роботи пояс.",
        "40": "Синам Аарона зробиш хітони та пояси, а також зробиш митри для пошани і краси.",
        "41": "Одягнеш у це вбрання свого брата Аарона, а разом з ним і його синів. І помажеш їх, уповноваживши на служіння. Ти освятиш їх, і будуть Моїми священиками.",
        "42": "Зробиш для них лляні спідні штани, які прикривали б наготу їхнього тіла від пояса і до голінок.",
        "43": "Аарон та його сини носитимуть їх, коли входитимуть у Намет Свідчення чи коли підходитимуть здійснювати служіння біля жертовника у Святині, аби не навести на себе гріха і не померти. Це вічна постанова для нього і для його нащадків після нього."
    },
    "29": {
        "1": "Ось що маєш учинити з ними, аби посвятити їх і щоб вони були Моїми священиками. Візьми з великої худоби одного молодого бичка і двох баранів без вади.",
        "2": "З питльованого пшеничного борошна зроби прісні хліби, замішані на олії, а також прісні коржі, помазані олією.",
        "3": "Покладеш їх в один кошик, і принесеш їх у тому кошику. Приведеш також бичка й обох баранів.",
        "4": "Покличеш до входу в Намет Свідчення також Аарона та його синів і вмиєш їх водою.",
        "5": "Тоді візьмеш той одяг, одягнеш Аарона в хітон, у ризу під ефод, сам ефод та нагрудник і підпережеш його поясом ефода.",
        "6": "Після цього покладеш на його голову митру, а до митри прикріпиш діадему або вінець святині.",
        "7": "Тоді візьмеш єлей помазання ( священне миро ), виллєш його йому на голову і помажеш його.",
        "8": "Приведеш його синів і одягнеш їх у хітони.",
        "9": "Підпережеш їх поясами, Аарона і його синів, і зав’єш їм митри ( завої ). І буде для них священство вічною установою. Так уповноважиш Аарона та його синів на служіння.",
        "10": "Далі приведеш бичка до входу в Намет Свідчення, і Аарон та його сини покладуть свої руки на голову бичка.",
        "11": "Ти заріжеш бичка перед Господом біля входу в Намет Свідчення.",
        "12": "І вмочиш свій палець у кров бичка, і помажеш нею роги жертовника. А решту крові виллєш до підніжжя жертовника.",
        "13": "Візьмеш увесь жир, що на нутрощах, сальник печінки та обидві нирки з жиром, що на них, і спалиш усе це на жертовнику.",
        "14": "А м’ясо бичка, його шкуру і вміст нутрощів спалиш у вогні поза табором. Це – жертва за гріх.",
        "15": "Далі візьмеш одного з двох баранів. Аарон та його сини покладуть свої руки на голову барана.",
        "16": "Після цього заріжеш барана. Візьмеш його кров і покропиш нею жертовник довкола.",
        "17": "А барана поріжеш на шматки, вимиєш його нутрощі і його ноги водою та покладеш їх на поділені частини та на його голову.",
        "18": "Потім спалиш усього барана на жертовнику. Це – всепалення Господу, любі пахощі вогняної жертви для Господа.",
        "19": "Тоді візьмеш другого барана. Аарон та його сини хай покладуть свої руки на голову барана.",
        "20": "І заріжеш барана. Візьмеш частину його крові та нанесеш на мочку правого вуха Аарона і на мочки правих вух його синів, на великий палець правої руки кожного з них і так само на великий палець правої ноги кожного з них. Після цього покропиш жертовник довкола.",
        "21": "Тоді візьмеш частину крові, що на жертовнику, та трохи єлею помазання ( священного мира ), і покропиш Аарона та його одяг, його синів, а також одяг його синів, які з ним. Так буде посвячений він, його одяг, його сини і одяг синів його з ним.",
        "22": "І візьмеш жир з барана, курдюк і жир, що покриває нутрощі, сальник печінки, обидві нирки та жир, що на них, і праву лопатку. Це – баран посвячення.",
        "23": "З кошика прісних хлібів ( опрісноків ), який перед Господом, візьмеш один хлібець, один корж, замішаний на олії, і один прісний корж.",
        "24": "Покладеш усе це на руки Аарона та на руки його синів, і поколихаєш ними, як коливальною жертвою перед Господом.",
        "25": "Потім візьмеш це з їхніх рук і спалиш на жертовнику як всепалення та приємні пахощі перед Господом. Це – вогняна жертва Господу.",
        "26": "Після цього візьмеш грудинку барана посвячення, який для Аарона, і поколихаєш її як коливальну жертву перед Господом. Вона буде твоєю часткою.",
        "27": "Далі освятиш грудинку коливальної жертви і стегно колихання, які були принесені з барана посвячення, – з того, що Ааронові та його синам.",
        "28": "Вони будуть від нащадків Ізраїля для Аарона і для його синів як вічна постанова. Адже це коливальна жертва, тобто жертва відокремлення від мирних жертов нащадків Ізраїля, жертва відділення для Господа.",
        "29": "А священний одяг Аарона буде його синам після нього, аби помазувати їх у ньому, уповноважуючи їх на служіння.",
        "30": "Сім днів носитиме їх священик з його синів, котрий буде його наступником і який входитиме у Намет Свідчення, щоб служити у Святині.",
        "31": "Тож візьмеш барана посвячення, і звариш його м’ясо на святому місці.",
        "32": "Там же, біля входу до Намету Свідчення, Аарон та його сини їстимуть м’ясо барана і хліби, що в кошику.",
        "33": "І споживуть вони те, чим викуплено їх на рукоположення їх, на освячення їх. Сторонній не їстиме цього, бо воно святе.",
        "34": "Якщо ж до ранку залишиться м’ясо з жертви посвячення чи з хліба, то спалиш ті рештки у вогні. Його не можна їсти, тому що воно святе.",
        "35": "Отже, вчиниш з Аароном та його синами саме так, і згідно з усім, що Я тобі заповів! Сім днів посвячуватимеш їх на служіння.",
        "36": "Щодня приноситимеш у жертву за гріх бичка для викуплення. Таким же чином очистиш і жертовник, коли на ньому будеш звершувати викуплення. Ти помажеш його, щоб його освятити.",
        "37": "Сім днів очищатимеш жертовник від гріха. Ти освятиш його, і стане жертовник святим святих. Кожний, хто доторкнеться до жертовника, освятиться.",
        "38": "Ось що приноситимеш на жертовнику: двох однолітніх ягнят щодня, постійно.",
        "39": "Одне ягня пожертвуєш уранці, а друге ягня пожертвуєш увечері.",
        "40": "До жертви першого ягняти додаватимеш десяту частину ефи пшеничного борошна, замішаного на четвертій частині гіна битої олії, а також жертву возливання – четверту частину гіна вина.",
        "41": "Друге ягня приноситимеш увечері так само, як і ранкову жертву: з його жертвою возливання, як любі пахощі, вогняна жертва для Господа.",
        "42": "Таке постійне всепалення буде впродовж ваших поколінь, перед входом до Намету Свідчення перед Господом. Там Я зустрічатимусь з тобою, а також з тобою буду розмовляти.",
        "43": "На тому місці Я об’являтимусь Ізраїльтянам, і від Моєї слави воно стане святим.",
        "44": "І освячу Намет Свідчення, і жертовник; освячу також Аарона та його синів, аби були Моїми священиками.",
        "45": "Я оселюсь серед Ізраїльських нащадків, і буду їхнім Богом.",
        "46": "Вони пізнають, що Я – Господь, їхній Бог, Який вивів їх із єгипетської землі, аби оселитися серед них. Я – Господь, їхній Бог."
    },
    "30": {
        "1": "Зробиш кадильний жертовник. Виготовиш його з дерева акації квадратним:",
        "2": "у лікоть завдовжки, в лікоть завширшки і в два лікті заввишки. По кутах з нього виходитимуть його роги.",
        "3": "Ти покриєш його чистим золотом: його верх, його боки довкола і його роги. Довкола по ньому зробиш золотий карниз-вінець.",
        "4": "А під його карнизом прикріпиш до двох кутів з чистого золота два кільця. Так має бути з обох протилежних кутів. Вони будуть гніздами для держаків, аби за допомогою їх жертовник носити.",
        "5": "Держаки зробиш з дерева акації, і покриєш їх золотом.",
        "6": "Поставиш цей жертовник перед завісою, яка перед Ковчегом Свідоцтва, – перед його віком, що над Ковчегом Свідоцтва, де Я об’являтимусь тобі.",
        "7": "Аарон спалюватиме на ньому пахучий ладан. Щоранку, коли готуватиме лампади, він кадитиме на цьому жертовнику.",
        "8": "Також, коли Аарон запалюватиме лампади ввечері, він кадитиме на ньому. Це має бути постійним кадінням перед Господом для ваших поколінь.",
        "9": "Ти не приноситимеш на ньому чужого ладану, ні всепалення, ні хлібної жертви, і не литимеш на нього жертви возливання.",
        "10": "Раз на рік Аарон звершуватиме на його рогах за допомогою крові очищення жертви за гріхи викуплення і примирення. Щороку він робитиме це протягом ваших поколінь. Це святе святих для Господа.",
        "11": "Звернувся Господь до Мойсея, промовляючи:",
        "12": "Коли проводитимеш перепис Ізраїльських нащадків, аби полічити їх, то під час переліку нехай кожен дасть викуп за свою душу Господу, щоб не сталося пошесті серед них, при їх переліку.",
        "13": "Ось що мають давати ті, які братимуть участь у переписі: половину шекля, відповідно до священного шекля. Шекель – це двадцять герів. А половина шекля – жертва приношення для Господа.",
        "14": "Кожен, хто входить у перепис, від двадцяти років і вище, дасть жертвоприношення Господу.",
        "15": "Багатий не даватиме більше, а незаможний не даватиме менше половини шекля, як жертвоприношення Господу, викуп за ваші душі.",
        "16": "Візьмеш ті гроші викупу від Ізраїльтян, і віддаси їх на служіння в Намет Свідчення. І буде ця справа для нащадків Ізраїля пам’ятною перед Господом, викупленням ваших душ.",
        "17": "Господь продовжив розмову з Мойсеєм, наказуючи:",
        "18": "Зроби мідний умивальник для вмивання і для нього мідну підставку. Постав його між Наметом Свідчення та між жертовником, і налий у нього води.",
        "19": "Аарон та його сини митимуть у ньому свої руки й свої ноги.",
        "20": "Вони обмиватимуться водою щоразу, коли входитимуть у Намет Свідчення, аби не померти, а також тоді, коли приступатимуть до жертовника служити і приносити жертви всепалення Господу.",
        "21": "Вони повинні мити руки й свої ноги водою, щоб не померти. Це буде їм і їхнім нащадкам вічною постановою в усіх поколіннях.",
        "22": "Далі Господь сказав Мойсеєві такі слова:",
        "23": "Візьми такі складові для пахощів: пливучої мирри п’ятсот шеклів, запашного цинамону половину з цього, тобто двісті п’ятдесят, і пахучої тростини двісті п’ятдесят,",
        "24": "касії п’ятсот священних шеклів та гін оливкової олії.",
        "25": "З усього цього зробиш єлей для святого помазання – запашну суміш, мистецький витвір мироварника. Це і буде єлей для святого помазання.",
        "26": "І помажеш ним Намет Свідчення, Ковчег Свідоцтва,",
        "27": "стіл і весь його посуд, світильник і все його обладнання, кадильний жертовник,",
        "28": "жертовник для всепалень і все його обладнання, умивальник і його підставку.",
        "29": "Так освятиш усе, і буде воно святим святих. Кожен, хто доторкнеться до цих речей, освятиться.",
        "30": "Помажеш також Аарона та його синів і освятиш їх, щоби служили Мені священиками.",
        "31": "Тоді промовиш Ізраїльтянам такі слова: Цей єлей святого помазання буде тільки для Мене в усіх ваших поколіннях.",
        "32": "Ним не будете намащувати тіла людини, і не робитимете суміші такого складу. Вона свята і залишатиметься для вас святинею.",
        "33": "Якщо хтось таку суміш зробить і якщо хтось дасть її чужинцеві, то буде знищений зі свого народу.",
        "34": "І промовив Господь до Мойсея: Візьми собі такі пахощі – стакт, онікс, запашну халвану і чистий прозорий ладан – усього в рівних частинах.",
        "35": "Зробиш з нього запашний ладан – витвір виробника ладану – посолений, чистий, святий.",
        "36": "Розітри його в порошок і поклади перед Свідоцтвом у Наметі Свідчення, – там, де Я зустрічатимуся з тобою. Святим святих буде це для вас.",
        "37": "Ладан, який виготовлятиметься за таким складом, у жодному разі самі для себе не робіть. Святим нехай він буде у вас і лише для Господа.",
        "38": "Якщо хтось зробить його, щоб від цього пахнути, нехай буде знищений зі свого народу."
    },
    "31": {
        "1": "Промовляючи далі, Господь сказав Мойсеєві:",
        "2": "Вважай! Я назвав по імені Бецалеїла, сина Урії, онука Гура з племені Юди.",
        "3": "Я сповнив його Божим Духом, мудрістю, розумінням і хистом у кожному ділі,",
        "4": "щоб здійснювати проекти, працюючи з золотом, сріблом, міддю,",
        "5": "а також в обробці коштовних каменів для оздоблення та в обробці дерева, мистецьки здійснюючи усякі вироби.",
        "6": "Я даю для допомоги йому Оголіява, сина Ахісамаха з племені Дана. Кожному мудрому серцем Я дав розуміння, щоб вони зробили все, що Я тобі заповів.",
        "7": "Намет Свідчення, Ковчег Заповіту, віко на ньому та всі речі Намету.",
        "8": "Стіл і весь його посуд до нього з чистого золота світильник і все його обладнання, жертовник для кадіння;",
        "9": "жертовник для всепалень з усім його спорядженням та умивальницю з її підставкою;",
        "10": "ткані одежі та святі шати для священика Аарона і шати для його синів на служіння;",
        "11": "єлей помазання і запашну кадильну суміш для святині. Згідно з усім, що Я тобі заповів, хай вони так і зроблять.",
        "12": "Промовляючи далі, Господь сказав Мойсеєві:",
        "13": "Тож звернись до Ізраїльтян з такими словами: Уважно дотримуйтеся Моїх субот! Адже це ознака між Мною і вами для ваших поколінь, аби ви знали, що Я – Господь, Який вас освячує.",
        "14": "Тож дотримуйтесь суботи, бо це святе для вас. Хто її зневажатиме, неодмінно помре. Кожний, хто в цей день виконуватиме роботу, та душа буде знищена з-поміж його народу.",
        "15": "Шість днів звершуйте працю, а сьомого дня – субота, святий відпочинок для Господа. Кожен, хто в суботній день працюватиме, неодмінно помре.",
        "16": "Тому нащадки Ізраїля будуть дотримуватися суботи, зберігаючи суботу для своїх поколінь як вічний Заповіт.",
        "17": "Це ознака між Мною та ізраїльськими нащадками навіки. Тому що впродовж шести днів Господь створив небо і землю, а сьомого дня Він зробив перерву в праці і відпочив.",
        "18": "Коли Господь перестав до Мойсея промовляти на сінайській горі, то дав йому дві скрижалі Свідоцтва – кам’яні таблиці, написані Божим перстом."
    },
    "32": {
        "1": "Народ побачив, що Мойсей затримався і не сходить з гори, тому люди зібрались біля Аарона і сказали йому: Ану ж, зроби нам богів, які йтимуть перед нами, бо з цим чоловіком, Мойсеєм, який вивів нас з Єгипту, не знаємо, що сталося!",
        "2": "Тоді каже їм Аарон: Зніміть золоті сережки, що у вухах ваших жінок, ваших синів і ваших дочок, та принесіть до мене.",
        "3": "І весь народ зняв золоті сережки, які були в їхніх вухах, і принесли їх до Аарона.",
        "4": "Він прийняв усе це з їхніх рук, зробив з нього литого бичка, опрацював його різцем, а вони загукали: Це твоє божество, Ізраїлю, що вивело тебе з єгипетського краю!",
        "5": "Побачив це Аарон і побудував перед ним жертовник. Після цього Аарон зробив оголошення в словах: Завтра свято для Господа!",
        "6": "Тож наступного дня вони встали, принесли всепалення і влаштували мирну жертву. Народ засів їсти й пити, після чого вони піднялися, щоб забавлятися.",
        "7": "Тоді Господь промовив до Мойсея: Іди! Спускайся вниз, бо твій народ, якого ти вивів з єгипетського краю, зіпсувався!",
        "8": "Як же скоро вони зійшли з дороги, яку Я їм вказав, – зробили собі литого бичка і поклоняються йому. Вони принесли йому жертву, і сказали: Це твоє божество, Ізраїлю, яке тебе вивело з єгипетського краю!",
        "9": "І Господь сказав Мойсеєві: Дивлюсь я на цих людей і бачу, який же це твердошиїй народ!",
        "10": "Тож тепер залиши Мене, бо вже палає на них Мій гнів, і Я знищу їх, а тебе зроблю великим народом.",
        "11": "Але Мойсей молився перед своїм Господом Богом, говорячи: Чому, Господи, Ти палаєш гнівом на Свій народ, який великою силою і могутньою рукою Ти вивів з єгипетської землі?",
        "12": "Чому єгиптяни мають казати, заявляючи: Він зі злим наміром вивів їх, аби вигубити їх в горах і стерти їх з поверхні землі. Відвернись від розпалу Свого гніву і зміни його на милість щодо Свого народу!",
        "13": "Згадай Своїх слуг: Авраама, Ісаака та Ізраїля, котрим Ти клявся Собою і казав кожному: Розмножу твоїх нащадків, як небесні зірки, і всю цю землю, про яку Я говорив, дам твоїм нащадкам. Вони одержать її у власність навіки!",
        "14": "І Господь змінив гнів на милість щодо зла, про яке сказав, що заподіє Своєму народові.",
        "15": "Тож Мойсей повернувся, зійшов з гори, а в його руках були дві Скрижалі Свідоцтва – кам’яні таблиці, написані з обох боків. Вони були списані з одного боку і з другого.",
        "16": "Ті Скрижалі були Божим ділом, і написане було Божим Писанням, викарбуваним на Скрижалях.",
        "17": "Ісус Навин здалеку почув галас народу, який кричав, і сказав Мойсеєві: Бойовий клич у таборі!",
        "18": "А той каже: Це не вигуки тих, що починають перемагати, і не голос тих, що терплять поразку! Я чую галас переспівів.",
        "19": "Коли ж він наблизився до табору, то побачив бичка й хороводи. І Мойсей запалав гнівом. Він опустив зі своїх рук дві Скрижалі й розбив їх під горою.",
        "20": "Тоді він узяв бичка, якого вони зробили, спалив його у вогні, потовк його на порох й висипав у воду, і напоїв нею ізраїльських синів.",
        "21": "Ааронові ж Мойсей сказав: Що тобі зробив цей народ, що ти навів на нього великий гріх?",
        "22": "Аарон відповів Мойсеєві: Не гнівайся, мій володарю, адже ти знаєш цей народ, що він у злі!",
        "23": "Адже вони сказали мені: Зроби нам божество, яке йшло би перед нами, бо цей чоловік, Мойсей, який вивів нас з єгипетського краю, затримався, і ми не знаємо, що з ним сталося!",
        "24": "Я їм тоді сказав: У кого є золоті речі, зніміть! І вони дали мені. І я кинув їх у вогонь, і вийшов цей бичок…",
        "25": "Мойсей усвідомив, що народ, справді, неприборканий, але ж Аарон допровадив їх до свавілля на ганьбу між їхніми ворогами.",
        "26": "Тож Мойсей став біля входу в табір і проголосив: Хто за Господом, до мене! Навколо нього зібралися всі сини Левія.",
        "27": "І він сказав їм: Так говорить Господь, Бог Ізраїлю: Нехай кожний підпереже свого меча до свого пояса. Пройдіть через увесь табір туди і назад, від воріт до воріт, і кожний нехай вбиває свого брата; кожний свого ближнього, кожний – свого сусіда!",
        "28": "Сини Левія учинили так, як сказав їм Мойсей. Того дня полягло з усього народу близько трьох тисяч чоловік.",
        "29": "Тоді Мойсей сказав їм: Сьогодні посвятіть себе Господу, бо кожний виступив проти свого сина чи свого брата, аби сьогодні вам було дано благословення.",
        "30": "Так сталося, що наступного ранку Мойсей сказав народові: Ви учинили великий гріх. Тому я знову піднімуся до Господа, може, я спокутую ваш гріх.",
        "31": "Повернувшись до Господа, Мойсей сказав: Благаю, Господи! Цей народ учинив великий гріх. Вони зробили собі золоте божество.",
        "32": "Тепер, якщо можеш простити їм гріх, то прости. Якщо ж ні, то прошу, викресли і мене з Твоєї книги, в яку Ти записав.",
        "33": "Але Господь сказав Мойсеєві: Якщо хтось і далі грішитиме переді Мною, то Я того викреслю з Моєї книги.",
        "34": "А зараз іди та провадь цей народ туди, куди Я тобі сказав. Ось Мій ангел ітиме перед твоїм обличчям. Того дня, коли відвідаю їх, Я покараю їх за їхній гріх.",
        "35": "Тож Господь покарав народ за виготовлення бичка, якого зробив Аарон, й поклоніння йому."
    },
    "33": {
        "1": "Потім Господь сказав Мойсеєві: Іди, вирушай звідси, – ти сам і твій народ, який ти вивів з єгипетської землі, – до краю, про який Я присягнувся Авраамові, Ісаакові та Якову, кажучи: Вашим нащадкам дам його.",
        "2": "Я ж пошлю ангела перед тобою, і вижену ханаанця, аморейця, хеттейця, періззейця, гіввійця і євусейця, –",
        "3": "і ти ввійдеш в край, що тече молоком і медом. Я ж не йтиму з тобою, бо ти є народом твердошиїм, аби Мені не знищити тебе по дорозі.",
        "4": "Почувши такі суворі слова, народ засумував, так що ніхто не одягнув на себе жодних прикрас.",
        "5": "Тому Господь промовив до Мойсея: Повтори Ізраїльтянам таке: Ви народ твердошиїй і впертий. Якби Я хоч одну мить йшов посеред вас, то знищив би вас! Тому тепер зніміть із себе ваші прикраси, а Я вже знатиму, що робити з вами.",
        "6": "Тож познімали Ізраїльтяни свої прикраси і наряди біля гори Хорив.",
        "7": "Відтоді Мойсей брав свій намет і ставив поза табором, – подалі від табору, і назвав його Наметом Зустрічі. Тому кожний, хто шукав Господа, приходив до Намету Зустрічі, що поза табором.",
        "8": "Так бувало, що коли йшов Мойсей до Намету, то весь народ підіймався і спостерігав. Кожен стояв біля входу свого намету. Всі стежили за Мойсеєм, доки він не входив у Намет.",
        "9": "Коли ж Мойсей входив у Намет, то хмарний стовп опускався і ставав над входом у Намет. У цей час Господь розмовляв з Мойсеєм.",
        "10": "Увесь народ бачив хмарний стовп, який стояв біля входу Намету. Тому всі люди підіймалися, і поклонялися – кожний від входу свого намету.",
        "11": "Господь розмовляв з Мойсеєм віч-на-віч, – так, як людина спілкується зі своїм приятелем. Після того він повертався до табору. А його слуга, юнак Ісус, син Навина, залишався в Наметі.",
        "12": "Одного разу Мойсей сказав Господу: Ось Ти мені кажеш: Веди цей народ! Але ж Ти не об’явив мені, кого пошлеш зі мною. Ти мені говориш: Знаю тебе по імені! І ще: Ти знайшов милість в Моїх очах.",
        "13": "А тепер, прохаю, коли я дійсно знайшов милість у Твоїх очах, то благаю, відкрий мені Свої дороги, щоб я був переконаний, що, дійсно, знайшов милість в очах Твоїх. Май на увазі, що ці люди є Твоїм народом.",
        "14": "Господь відповів: Я Сам піду з тобою, і дам тобі відпочинок.",
        "15": "Мойсей же сказав Йому: Якщо Ти Сам не підеш, то й не виводь нас звідси.",
        "16": "Як же інакше стане відомо, що я і Твій народ дійсно знайшли милість перед Тобою, як не тим, що Ти, справді, йтимеш разом з нами? Саме цим я і Твій народ будемо відрізнятися від усякого іншого народу, який є на поверхні землі.",
        "17": "І Господь сказав Мойсеєві: Я зроблю тобі за цим словом, яке ти сказав, бо ти знайшов милість в очах Моїх. Я знаю тебе на ім’я.",
        "18": "А Мойсей каже: Покажи мені, благаю, Твою славу!",
        "19": "Та Господь сказав: Я проведу перед тобою усю Мою велич і проголошу перед тобою Моє ім’я: Господь. Я помилую того, до кого милостивий, і виявлю милосердя тому, до кого буду милосердний.",
        "20": "І додав: Але Мого обличчя ти побачити не зможеш, – підкреслив Він, – оскільки людина не може побачити Моє обличчя і залишитися при цьому живою.",
        "21": "Далі Господь сказав: Ось місце біля Мене. Ти стоятимеш на скелі.",
        "22": "Коли ж проходитиме Моя слава, то Я поставлю тебе в розщелині скелі й покрию тебе Моєю рукою, доки не пройду.",
        "23": "Потім заберу Мою руку, і ти побачиш Мене ззаду. Обличчя ж Мого бачити не можна."
    },
    "34": {
        "1": "Господь промовив до Мойсея: Витеши собі дві кам’яні таблиці, такі, як були попередні, і Я напишу на цих скрижалях слова, які були на перших скрижалях, що ти розбив.",
        "2": "Будь готовий на ранок. Вийди вранці на сінайську гору, і з’явись там переді Мною на вершині гори.",
        "3": "Але з тобою нехай не виходить ніхто, і на всій горі ніхто хай не появляється. Навіть вівці та інша худоба хай не пасуться на схилах гори.",
        "4": "Тож Мойсей витесав дві кам’яні скрижалі – такі, як були попередні. І вставши вранці Мойсей, вийшов на сінайську гору, як і заповів йому Господь. В його руках були дві кам’яні скрижалі.",
        "5": "Господь зійшов у хмарі, став там перед ним і проголосив Ім’я Господа.",
        "6": "Тоді Господь пройшов перед його обличчям, і проголосив: Господь! Господь Бог співчутливий і милосердний, не скорий на гнів, багатомилостивий і правдивий,",
        "7": "Який дотримується милосердя до тисяч поколінь, прощає беззаконня, злочини і гріхи, проте винного Він ніколи не визнає невинним. Він карає через беззаконня батьків у дітях і дітях їхніх дітей до третього й четвертого поколінь.",
        "8": "Мойсей, негайно, впавши на коліна, поклонився до землі",
        "9": "і сказав: Якщо я справді знайшов милість перед Тобою, моїм Господом, то, благаю, нехай іде мій Господь з нами. Дійсно, цей народ є твердошиїй, але наші беззаконня й наші гріхи Ти простиш і ми будемо Твоєю спадщиною.",
        "10": "На це Господь відповів: Ось Я укладаю Заповіт. Перед усім твоїм народом звершу дивовижне, чого не було в усій землі й у жодному народі. Увесь народ, серед якого ти перебуваєш, побачить страшні Господні діла, які Я вчиню з тобою.",
        "11": "Отже, зважай на те, що Я тобі заповідаю сьогодні. Ось Я проганяю з-перед вашого обличчя аморейця, ханаанця, хеттейця, періззейця, гіввійця і євусейця.",
        "12": "Бережись, щоб ти не укладав Заповіту з мешканцями краю, куди ти увійдеш, і щоб вони не стали пасткою для тебе!",
        "13": "Тож ви обов’язково знищите їхні вівтарі, розіб’єте їхні пам’ятні стовпи Астарти й вирубаєте їхні священні дерева.",
        "14": "Ви не смієте поклонятися іншому богові! Адже Господнє ім’я ревниве. Він є ревнивим Богом.",
        "15": "У жодному разі ти не укладатимеш Заповіту з мешканцями тієї країни. Адже вони, чинячи розпусту зі своїми богами і приносячи жертви своїм богам, закликатимуть тебе вживати їхні жертви.",
        "16": "Ти не будеш брати їхніх дочок для своїх синів, оскільки їхні дочки, чинячи розпусту зі своїми богами, кликатимуть до розпусти твоїх синів з їхніми богами.",
        "17": "Не робитимеш собі литих богів.",
        "18": "Дотримуватимешся свята опрісноків. Сім днів їстимеш прісне у призначений час у місяці авіві, як Я тобі заповів. Адже в місяці авіві ти вийшов з Єгипту.",
        "19": "Усе первородне належить Мені! Це стосується всього первородного з твоєї худоби, з телят і овець.",
        "20": "Первістка з ослят викупиш за вівцю. Якщо ж не викупиш, то скрутиш йому шию. А кожного первістка з твоїх синів викупиш. Не з’явишся переді Мною з порожніми руками.",
        "21": "Шість днів працюватимеш, а сьомого дня відпочиватимеш. Навіть у час посіву і жнив відпочиватимеш.",
        "22": "Відзначатимеш собі свято тижнів ( седмиць ) – свято початку жнив пшениці і свято збору врожаю наприкінці року.",
        "23": "Тричі на рік нехай кожен з твоїх мужчин з’явиться перед Владикою Господом, Богом Ізраїлю.",
        "24": "Бо коли Я прожену народи з-перед твого обличчя і поширю твої кордони, то ніхто не пожадатиме твоєї землі, якщо ходитимеш, щоб показатись перед твоїм Господом Богом тричі на рік.",
        "25": "Не приноситимеш жертви так, щоб кров Моєї жертви потрапляла на квашене. І нехай не залишається до ранку жертва свята Пасхи.",
        "26": "Найкраще з перших плодів своєї землі принесеш до Храму Господа, твого Бога. Не готуватимеш ягняти в молоці його матері.",
        "27": "На завершення Господь сказав Мойсеєві: Запиши собі ці слова. Бо згідно з цими словами Я уклав Заповіт з тобою та Ізраїлем.",
        "28": "Пробув там Мойсей з Господом сорок днів і сорок ночей. Хліба він не їв і води не пив. І записав Господь на Скрижалях слова Заповіту, – десять висловлювань.",
        "29": "Коли ж після цього Мойсей сходив з гори Сінай, то дві Скрижалі Свідоцтва були в руках Мойсея. Спускаючись з гори, Мойсей не знав, що його обличчя, відколи він розмовляв з Богом, стало сяючим.",
        "30": "Побачили Аарон і всі Ізраїльтяни Мойсея, як шкіра його обличчя сяяла, то вони побоялися наблизитись до нього.",
        "31": "Тому Мойсей покликав їх. Тоді Аарон і всі старійшини громади повернулись до нього, і Мойсей почав з ними розмовляти.",
        "32": "Після цього підійшли і всі ізраїльські сини. Він заповів їм усе, що сказав йому Господь на сінайській горі.",
        "33": "Коли Мойсей закінчив промовляти до них, то закрив своє обличчя покривалом.",
        "34": "Надалі, коли Мойсей входив у присутність Господа, щоб розмовляти з Ним, то знімав покривало, доки не виходив. Виходячи, він розповідав Ізраїльським нащадкам те, що йому було сказано.",
        "35": "Ізраїльтяни бачили, що обличчя Мойсеєве стало сяючим, оскільки шкіра його обличчя променіла, тому Мойсей знову закривав своє обличчя покривалом, доки не входив розмовляти з Богом."
    },
    "35": {
        "1": "Мойсей зібрав усю громаду Ізраїльтян, і сказав їм: Ось слова, які Господь наказав виконувати.",
        "2": "Шість днів працюватимеш, а сьомий день – святий, субота, відпочинок для Господа. Хто працюватиме в цей день, того буде покарано смертю!",
        "3": "У суботній день не запалюватимете вогню в жодному вашому житлі.",
        "4": "І звернувся Мойсей до всієї громади Ізраїльтян, промовляючи: Оце слова, які заповів Господь, говорячи:",
        "5": "Візьміть у себе дар для Господа. Кожний, за бажанням свого серця, нехай принесе його як пожертву Господу: золото, срібло, мідь;",
        "6": "блакитне сукно, пурпур, подвійний кармазин, вісон і козячу вовну;",
        "7": "шкури баранів, пофарбовані в червоний колір, сині шкури і дерево акації;",
        "8": "олію для світильника, пахощі для єлею помазання та пахощі для кадила;",
        "9": "камінь сердолік і камені, придатні для оправи ефода та нагрудника.",
        "10": "Кожний з вас, хто мудрий серцем, нехай приходить і виготовляє усе, що заповів Господь.",
        "11": "Намет, його покривала, його завіси і його гачки, його дошки, його поперечки і його бруси-жердини, його стовпи і до них підставки;",
        "12": "Ковчег і його держаки, його віко і розділяючу завісу;",
        "13": "стіл і його держаки, весь його посуд і хліб присутності;",
        "14": "світильник для освітлення і його обладнання, його лампадки та олію для освітлення;",
        "15": "жертовник для кадіння та його держаки, єлей помазання і запашний ладан, а також вхідну завісу для Намету;",
        "16": "жертовник всепалення і його мідну решітку, його держаки і все його обладнання, умивальник і його підставку;",
        "17": "завіси двору, його стовпи та їхні підставки, покривала для входу в двір;",
        "18": "кілки Намету і кілки для огорожі двору, а також шнурки для них;",
        "19": "мистецьки виготовлені шати для служіння в святині, святий одяг для священика Аарона і одяг для його синів, у якому вони служитимуть священиками.",
        "20": "Прослухавши, вся громада Ізраїльтян пішла від Мойсея.",
        "21": "Пізніше вони приходили, – кожний, кого спонукало його серце і кожний, кого надихав його дух, – вони приносили пожертви Господу на потреби Намету Свідчення, на всі служби у ньому та на священний одяг у Святині.",
        "22": "Приходили чоловіки з жінками, – усі, кого спонукало серце, приносили брошки, сережки, персні, браслети та інші золоті вироби. Кожна людина, що приходила, приносила дар із золота для Господа.",
        "23": "Так само усі, в кого були вісон, пурпур, кармазин, льон, блакитна тканина, козяча вовна і пофарбовані в червоний колір шкури баранів, шкури синього кольору, – усе це вони приносили.",
        "24": "Інші виділяли та приносили, як дар Господу, срібло і мідь. Ще інші знаходили в себе і приносили в дар дерево акації на всі потрібні роботи.",
        "25": "Кожна жінка з розумним серцем і вправними руками пряла. Потім прядене приносила як дар: синє сукно, пурпур, кармазин і вісон.",
        "26": "Всі жінки, спонукані своїм серцем і розумом, уміло пряли козячу вовну.",
        "27": "А начальники народу приносили смарагдові камені та інші коштовні камені для інкрустації ефода і нагрудника,",
        "28": "а також пахощі, олію для освітлення та єлей помазання, складники для запашного ладану.",
        "29": "Так кожний чоловік та жінка, серця яких були спонукані приносити щось на всі роботи, які заповів Господь через Мойсея виконати, Ізраїльські нащадки приносили як добровільний дар Господу.",
        "30": "Далі Мойсей повідомив синам Ізраїля: Майте на увазі, що Господь закликав по імені Бецалеїла, сина Урії, онука Гура з племені Юди,",
        "31": "сповнивши його Божим Духом, мудрістю, розумом і знанням у всякому ділі, а також",
        "32": "осмисленням кожного виробу з метою виготовлення предметів із золота, срібла і міді;",
        "33": "в обробці дорогоцінних каменів для оправи, виконання столярних робіт і мистецької праці над кожним виробом.",
        "34": "Бецалеїлу та Оголіяву, синові Ахісамаха з племені Дана, Господь також поклав у серця здатність навчати інших.",
        "35": "Він сповнив їх мудрістю сердець, аби виконувати роботи різьбяра, митця-гаптівника блакитної тканини, пурпуру, кармазину й вісону, а також роботу ткача з метою виконання всяких робіт і осмислення всякого виробу."
    },
    "36": {
        "1": "Бецалеїл і Оголіяв, а також кожен мудрий серцем, кому Господь дав мудрість і знання, щоб розумітися та виготовляти всі вироби, потрібні для Святині, діяли згідно з тим, що заповів Господь.",
        "2": "Тож покликав Мойсей Бецалеїла й Оголіява та всіх, хто мав мудрість серця, та кого Господь наділив розумним серцем, а також усіх, кого спонукало серце приступити до праці і звершити її.",
        "3": "Вони взяли від Мойсея всі дари, які позносили Ізраїльтяни для всяких робіт, потрібних у Святині, щоб здійснювати їх. Щоранку Ізраїльтяни й надалі продовжували приносити добровільні дари.",
        "4": "Але прийшли всі майстри, які виконували всілякі роботи у Святині, – кожний, згідно зі своїм ділом, котре вони робили,",
        "5": "і повідомили Мойсеєві, говорячи: Люди приносять набагато більше, ніж потрібно для роботи, яку Господь наказав виконати.",
        "6": "Тому Мойсей звелів оголосити в таборі, повідомляючи: Ні чоловік, ні жінка нехай більше не турбуються про пожертви для Святині! Тож люди перестали приносити дари.",
        "7": "Зібраного матеріалу було достатньо для виконання і завершення всіх робіт, і ще залишалося.",
        "8": "Всі майстри-умільці, разом з виконавцями робіт, зробили Намет з десяти покривал з тонко виробленого вісону, з блакитної тканини, пурпуру і кармазину з херувимами. Бецалеїл виготовив їх як мистецький виріб.",
        "9": "Довжина одного покривала була двадцять вісім ліктів, а ширина одного покривала – чотири лікті. Всі вони були одного розміру.",
        "10": "Він з’єднав п’ять покривал одне з одним, як і наступні п’ять покривал також були з’єднані одне з одним.",
        "11": "На краю першого покривала, зшитого з п’яти, він зробив блакитні петельки. Так само зробив і на кінцевому краю другого зшитого покривала.",
        "12": "П’ятдесят петельок він зробив на з’єднанні одного зшитого покривала, та п’ятдесят петельок він зробив на краю з’єднання другого зшитого покривала. Петельки співпадали одна з одною.",
        "13": "Він виготовив також п’ятдесят золотих гачків, і з’єднав гачками покривала одне з одним. Таким чином Намет став суцільним.",
        "14": "З козячої вовни він також зробив накриття для Намету. Всього він виготовив для цього одинадцять покривал.",
        "15": "Довжина одного такого покривала була тридцять ліктів. Ширина одного покривала становила чотири лікті. Всі одинадцять покривал були одного розміру.",
        "16": "Після цього він з’єднав п’ять покривал окремо. Так само і наступні шість покривал з’єднав окремо.",
        "17": "Він також зробив п’ятдесят петельок на краю з’єднання кінцевого покривала, і п’ятдесят петельок зробив на краю з’єднання другого зшитого покривала.",
        "18": "Так само він зробив п’ятдесят мідних гачків, щоб з’єднати обидві частини Наметового покривала, і воно стало одним цілим.",
        "19": "З пофарбованих у червоний колір баранячих шкур він зробив для Намету ще одне покриття. А ще одне, верхнє покриття закінчувалось шкурами, забарвленими у синій колір.",
        "20": "З акацієвого дерева він виготовив для Намету стоячі дошки.",
        "21": "Довжина однієї дошки була десять ліктів, а ширина однієї дошки – півтора ліктя.",
        "22": "Кожна дошка мала два шипи для з’єднання між собою. Так він зробив в усіх дошках Намету.",
        "23": "Отже, він виготовив усі дошки для Намету. Двадцять дощок на південний бік, тобто в сторону півдня.",
        "24": "Для цих двадцяти дощок він зробив сорок срібних підставок. Дві підставки під першу дошку для двох її шипів, дві підставки під другу дошку для двох її шипів і так далі.",
        "25": "Для другого боку Намету, тобто з боку півночі, він зробив також двадцять дощок.",
        "26": "І для них було виготовлено сорок срібних підставок. Дві підставки під першу дошку, дві підставки під другу дошку і так далі.",
        "27": "А для західної сторони ( з тильного боку ) Намету він зробив шість дощок.",
        "28": "Крім того, він зробив дві дошки для кутів Намету з обох боків.",
        "29": "Вони були з’єднані внизу і так само з’єднувалися вгорі першим кільцем, і так він зробив з ними обома на обох кутах.",
        "30": "Всього з тильного боку було встановлено вісім дощок і для них шістнадцять срібних підставок – по дві підставки для кожної дошки.",
        "31": "Для з’єднання дощок з акацієвого дерева він також зробив жердини – п’ять жердин для дощок з одного боку Намету,",
        "32": "і п’ять жердин для дощок другого боку Намету. Ще п’ять жердин приготував для дощок західного ( тильного) боку Намету.",
        "33": "Крім того середню жердину, що проходила посередині дощок, він зробив суцільною, щоб вона з’єднувала дошки від одного краю до другого краю.",
        "34": "Всі дошки він покрив золотом, а їхні кільця, тобто гнізда для жердин, він зробив із золота. Усі жердини також були обкладені золотом.",
        "35": "Бецалеїл зробив завісу з блакитної тканини, пурпуру, з кармазину і тонко витканого вісону. Він виготовив її як мистецький виріб, з херувимами.",
        "36": "Для завіси він зробив чотири стовпи з акації і покрив їх золотом. Гачки до них були із золота. Він вилив для стовпів чотири срібні підставки.",
        "37": "Завісу для входу в Намет він зробив з блакитної тканини, пурпуру, кармазину і тонко витканого вісону – майстерно гаптований виріб.",
        "38": "Для завіси було зроблено п’ять стовпів із закріпленими на них золотими гачками. Зверху він покрив стовпи та кільця до них золотом. П’ять їхніх підставок були мідними."
    },
    "37": {
        "1": "Далі Бецалеїл зробив Ковчег з дерева акації. Його довжина була два з половиною ліктя, його ширина півтора ліктя, а його висота також півтора ліктя.",
        "2": "Він обклав його ззовні та зсередини чистим золотом, а довкола нього зробив золотий вінець.",
        "3": "А ще він вилив для нього чотири золотих кільця по чотирьох його кутах. Два кільця з одного його боку та два кільця з його другого боку.",
        "4": "З акацієвого дерева він зробив держаки і обклав їх золотом.",
        "5": "Держаки він вклав у кільця по боках Ковчега, щоб носити Ковчег.",
        "6": "Зробив він з чистого золота і віко для Ковчега; його довжина була два з половиною ліктя, а його ширина півтора ліктя.",
        "7": "Він виготовив два золотих херувими. Вони були кованим виробом для обох країв віка.",
        "8": "Одного херувима він установив з одного краю, а другого херувима з іншого краю віка. Херувими були виготовлені суцільними з віком на обох його краях.",
        "9": "Херувими мали простягнені вгору крила, затінюючи своїми крилами віко. Їхні обличчя були спрямовані одне до одного. Одночасно обличчя херувимів були звернені і на віко.",
        "10": "Він зробив з дерева акації стіл. Його довжина була два лікті, ширина його – один лікоть, а висота – півтора ліктя.",
        "11": "Він обклав його чистим золотом і зробив довкола нього золотий вінець.",
        "12": "Він зробив для нього довкола обрамлення шириною в долоню, а по обрамленню кругом зробив золоте оздоблення.",
        "13": "Також відлив для нього чотири золотих кільця, і прикріпив кільця на чотирьох кутах до його чотирьох ніжок.",
        "14": "Кільця для кріплення держаків, щоб переносити стіл, були прикріплені нижче карниза.",
        "15": "А самі держаки для переноски стола він зробив з акацієвого дерева і покрив їх золотом.",
        "16": "З чистого золота він зробив і посуд до столу: полумиски, кадильниці, кухлі та чаші, які використовувались під час приношення жертв возливання.",
        "17": "Потім він зробив світильник з чистого золота. Світильник був виготовлений методом кування: його підставка і стебло, його відгалуження і його чашечки, його бруньки та його квіти – все було суцільне з ним.",
        "18": "Шість відгалужень виходили з його боків, – по три відгалуження світильника з одного боку стовбура і три відгалуження світильника з другого його боку.",
        "19": "Три чашечки, подібні до мигдалю, брунька і квіточка на одному відгалуженні, і три чашечки, подібні до мигдалю, брунька і квіточка на другому відгалужені – і так для всіх шести відгалужень, що виходили зі стовбура світильника.",
        "20": "А на світильнику на його стовбурі були чотири, подібні до мигдалю, чашечки з його бруньками та його квіточками.",
        "21": "Чашечки були на стовбурі під першими двома відгалуженнями і чашечки на ньому під другими двома відгалуженнями, нарешті чашечки на стовбурі під останніми двома відгалуженнями з нього. І так у всіх шістьох відгалуженнях, що виходили зі стовбура.",
        "22": "Так що все: і чашечки і його відгалуження, що виходили з нього, були суцільні з ним. Увесь він був суцільним чеканним виробом з чистого золота.",
        "23": "Він також зробив з чистого золота сім його лампадок, щипці для нього та його мисочки для недогарків.",
        "24": "Світильник і все його обладнання він зробив з таланта чистого золота.",
        "25": "Бецалеїл зробив і жертовник для кадіння з дерева акації – лікоть у довжину, лікоть у ширину, квадратний, і два лікті у висоту. З нього виходили чотири його роги.",
        "26": "Він обклав його чистим золотом – його верх, його сторони довкола і його роги. Він також зробив довкола нього золотий вінець.",
        "27": "А під його вінцем він прикріпив до двох його кутів два золотих кільця. Це було зроблено з обох боків жертовника для держаків, аби за їх допомогою його переносити.",
        "28": "Держаки він зробив з акацієвого дерева і обклав їх золотом.",
        "29": "Він також виготовив святий єлей помазання і чисту кадильну суміш, – митецький витвір мироварника."
    },
    "38": {
        "1": "Бецалеїл спорудив також з дерева акації жертовник. Його довжина п’ять ліктів, ширина п’ять ліктів, квадратний, і три лікті його висота.",
        "2": "На чотирьох його кутах він зробив роги, суцільні з жертовником, які він покрив міддю.",
        "3": "Зробив він і все обладнання для жертовника: казани, лопатки, виделки, кропильниці, лопатки для вугілля. Все це начиння він зробив з міді.",
        "4": "Він зробив для жертовника також гратчасту мідну приставку і закріпив її під його обідком який обрамляв жертовник на половину його висоти.",
        "5": "Він відлив чотири кільця, які прикріпив до чотирьох кутів гратчастої решітки, як гнізда для держаків.",
        "6": "Зробив також держаки з дерева акації та обклав їх міддю.",
        "7": "Вклав держаки у кільця з обох боків жертовника, щоб за їх допомогою можна було його переносити. Зробив він жертовник з дощок, пустотілим.",
        "8": "Зробив він мідний умивальник та його мідну підставку із дзеркал жінок, які збиралися біля входу в Намет Свідчення.",
        "9": "Він також зробив двір. На південному боці, зі сторони півдня, повісив завіси двору з тонко витканого вісону протяжністю в сто ліктів.",
        "10": "Для цього було встановлено двадцять стовпів з двадцятьма їхніми мідними підставками. Гачки стовпів та їх скоби були зі срібла.",
        "11": "Північна сторона також становила сто ліктів. І для неї було зроблено двадцять стовпів з двадцятьма підставками для них. Гачки до стовпів та їхні скоби були срібні.",
        "12": "Зі сторони заходу довжина завіси була п’ятдесят ліктів. Для неї було виготовлено десять стовпів і десять підставок до них. Гачки до стовпів та скоби були також срібними.",
        "13": "Передній бік двору зі сторони сходу також простягався на п’ятдесят ліктів.",
        "14": "Його завіси з одного боку були довжиною п’ятнадцять ліктів. Для них було встановлено три стовпи на трьох їхніх підставках.",
        "15": "Так само було з другого боку входу в двір. З одного і другого боку були завіси по п’ятнадцять ліктів. Для кожної з них було виготовлено по три стовпи з трьома їхніми підставками.",
        "16": "Всі завіси двору довкола були виготовлені з тонко витканого вісону.",
        "17": "Підставки до стовпів були мідними, гачки до стовпів та їхні скоби – срібними. Верхівки їхніх стовпів були покриті сріблом. Таким чином всі стовпи двору були з’єднані сріблом.",
        "18": "Завіса входу в двір була мистецьким виробом з блакитної тканини, пурпуру, кармазину і тонко виробленого вісону. Довжина завіси двадцять ліктів і п’ять ліктів по висоті, відповідно до ширини завіси усього двору.",
        "19": "Вона кріпилась на чотирьох стовпах, які стояли на своїх чотирьох мідних підставках. Гачки, скоби і покриття їхніх верхівок були срібними.",
        "20": "Всі кілки Намету і навколишнього двору були мідними.",
        "21": "Це перелік того, що було витрачено для Намету Свідчення, зроблений за наказом Мойсея зусиллями левітів, під керівництвом священика Ітамара, сина Аарона.",
        "22": "Виконував цю роботу Бецалеїл, син Урії, онук Гура, з племені Юди. Він зробив усе так, як заповів Господь Мойсеєві.",
        "23": "З ним працював Оголіяв, син Ахісамаха з племені Дана, вправний різьбяр, майстер ткацтва і гаптування по блакитній тканині, пурпуру, кармазину та вісону.",
        "24": "Усе золото, використане для виконання всіх робіт у Святині та її предметів, було золотом пожертв і становило в сукупності двадцять дев’ять талантів і сімсот тридцять шеклів, згідно зі священним шеклем святині.",
        "25": "Що ж до срібла від охоплених переписом членів громади, то його було сто талантів і тисяча сімсот сімдесят п’ять шеклів, згідно зі священним шеклем Святині.",
        "26": "З кожного, хто підлягав перепису від двадцяти років і старше – до шестисот трьох тисяч п’ятисот п’ятдесяти чоловік – бека на особу, яка відповідно до священного шекля, дорівнювала половині шекля.",
        "27": "Отже, сто талантів срібла пішло на відливання підставок Намету під стовпи Святині, а також підставок під стовпи завіси. Всього сто підставок зі ста талантів – талант на підставку.",
        "28": "А з тисячі семисот сімдесяти п’яти шеклів срібла він зробив гачки для стовпів, покрив їхні верхівки і кріплення між ними.",
        "29": "Подарованої міді було сімдесят талантів і дві тисячі чотириста шеклів.",
        "30": "З міді він зробив підставки для стовпів при вході в Намет Свідчення, мідний жертовник, гратчасту мідну решітку для нього й усе обладнання жертовника,",
        "31": "Були виготовлені з міді підставки під стовпи навколишнього двору, підставки під стовпи при вході в двір, кілки для Намету та кілки для навколишнього двору."
    },
    "39": {
        "1": "З блакитної тканини, пурпуру і кармазину був виготовлений тканий одяг для служіння у Святині. Так зробили священний одяг для Аарона, як заповів Господь Мойсеєві.",
        "2": "Бецалеїл зробив також ефод із золота й блакитної тканини, пурпуру, кармазину і тканого вісону.",
        "3": "З цією метою вони виготовили тоненькі золоті пластинки, порізали їх на нитки, щоб можна було вплести їх у блакитну тканину разом з пурпуром, разом з кармазином і разом з тонко виробленим вісоном, як роблять митці.",
        "4": "Були виготовлені для нього також наплічники, які з’єднували на плечах два полотнища ефода з обох боків.",
        "5": "І тканий пояс, суцільний з ефодом, був однакової з ним роботи і виготовлений із золота, блакитного полотна, з пурпуру, тканого кармазину і тонко виробленого вісону, як і заповів Господь Мойсеєві.",
        "6": "Обробили також камені оніксу, вставили їх і закріпили в золоті оправи. На них були вирізьблені, як карбують печатки, імена синів Ізраїля.",
        "7": "Він прикріпив їх на наплічниках ефода, як камені пам’яті для Ізраїльських нащадків, згідно з Заповітом Господа Мойсеєві.",
        "8": "А ще він мистецьки виготовив нагрудник. Як і ефод він був зроблений із золота, блакитної тканини, пурпуру, кармазину і тонко виробленого вісону.",
        "9": "Нагрудник був зроблений квадратним, подвійним, у долоню завдовжки і в долоню завширшки, подвійно складений.",
        "10": "На ньому в оправах кріпились чотири ряди коштовних каменів. У першому ряді були: сердолік, топаз і смарагд.",
        "11": "У другому ряді: гранат, сапфір і діамант.",
        "12": "Третій ряд складався з опала, агата та аметиста.",
        "13": "Четвертий ряд: берил, онікс і яшма. Всі вони були вміщені в золоті оправи.",
        "14": "Отже, всіх каменів з іменами синів Ізраїля було дванадцять згідно з їхніми іменами. Методом карбування печаті ім’я кожного було вирізьблене на окремому камені, відповідно до дванадцятьох племен.",
        "15": "Для нагрудника з чистого золота виготовили скручені шнурком тасьми.",
        "16": "Зробили також дві золоті оправи та два золотих кільця. І прикріпили ці два кільця на обох кутах нагрудника.",
        "17": "Після цього дві золоті тасьми прикріпили до двох кілець на кутах нагрудника.",
        "18": "А інші два кінця двох тасьм прикріпили до двох золотих оправ, що були на наплічниках ефода спереду.",
        "19": "Потім виготовили ще два золотих кільця, і прикріпили їх до рубця двох інших кутів нагрудника з внутрішнього боку ефода.",
        "20": "І знову виготовили два золотих кільця, і прикріпили їх до двох наплічників ефода внизу з лицьової його сторони, на місці з’єднання його з верхньою частиною пояса ефода.",
        "21": "І прикріпили нагрудник за допомогою його кілець до кілець ефода блакитною тасьмою, щоб він постійно знаходився над поясом ефода, і щоб нагрудник не сповзав з ефода, як і заповів Господь Мойсеєві.",
        "22": "Під ефод він зробив ризу, суцільно виткану з блакитних ниток.",
        "23": "Посередині ризи був отвір для голови на зразок отвору в кольчузі з облямівкою довкола, щоб не рвалася.",
        "24": "А внизу по краю ризи зробили з блакитної тканини, пурпуру і тонко виробленого вісону гранатові яблучка.",
        "25": "А ще зробили з чистого золота дзвіночки, і причепили дзвіночки по краю одягу довкола поміж гранатовими яблучками.",
        "26": "Дзвіночок і гранатове яблучко, дзвіночок і гранатове яблучко… І так по всьому краю одягу довкола, для служіння, як і заповів Господь Мойсеєві.",
        "27": "Зробили також для Аарона і його синів ткацьким способом хітони з вісону.",
        "28": "З вісону були зроблені митри-завої і головні пов’язки. З тонко виробленого вісону виготовили й штани.",
        "29": "Пояс був зроблений з тонко виробленого вісону, блакиті, пурпуру і кармазину. Він був мистецьки вишитий, як і заповів Господь Мойсеєві.",
        "30": "Нарешті з чистого золота виготовили пластинку – діадему, або вінець Святині. На ній карбуванням печаті вирізьбили напис: «Святиня Господня ».",
        "31": "І причепили до неї блакитну тасьму, щоб кріпити її на митрі зверху, як і заповів Господь Мойсеєві.",
        "32": "Так було завершено всю роботу по спорудженню Намету Свідчення. Ізраїльтяни робили все так, як заповів Господь Мойсеєві. Так вони і зробили.",
        "33": "І принесли до Мойсея Намет, усе його обладнання: його гачки, його опори, його дошки, його стовпи і до них підставки, його поперечні жердини -засуви.",
        "34": "Принесли також покриття з пофарбованих у червоний колір шкур баранів, покриття із синіх шкур і розділяючу завісу.",
        "35": "А ще принесли Ковчег Свідоцтва, його держаки і віко;",
        "36": "стіл, увесь його посуд і хліби покладання;",
        "37": "з чистого золота світильник і його лампади, – окремі світильнички, щоб розставляти на ньому, – все його обладнання та олію для освітлення;",
        "38": "золотий жертовник, єлей помазання, запашну суміш для кадіння, а також завісу для входу в Намет;",
        "39": "мідний жертовник, мідну гратчасту решітку до нього, його держаки і все його обладнання; умивальник і його підставку;",
        "40": "завіси для двору, його стовпи і підставки до них, завіси до входу в двір, його шнури та його кілки; все обладнання для служіння в Наметі, тобто в Наметі Свідчення;",
        "41": "тканий одяг для служіння у Святині, священний одяг для священика Аарона і одяг для священицького служіння його синів.",
        "42": "Тож Ізраїльтяни виконали все, що треба було зробити, як заповів Господь Мойсеєві.",
        "43": "Оглянув Мойсей увесь доробок. Все було виконано так, як заповів Господь. Саме так кожну річ вони і зробили. Тож поблагословив їх Мойсей."
    },
    "40": {
        "1": "Промовляючи до Мойсея, Господь сказав:",
        "2": "Першого дня першого місяця поставиш Намет Свідчення.",
        "3": "Встановиш там Ковчег Свідоцтва, і закриєш Ковчег завісою.",
        "4": "Внесеш також стіл, і розкладеш на ньому все за своїм порядком. Внесеш і світильник та встановиш на ньому лампади.",
        "5": "Перед Ковчегом Свідоцтва поставиш золотий жертовник для кадіння. Після цього при вході до Намету повісиш завісу.",
        "6": "Перед входом у Намет Свідчення поставиш жертовник всепалення.",
        "7": "Поміж Наметом Свідчення та жертовником всепалення поставиш умивальник і наллєш у нього води.",
        "8": "Обладнаєш довкола двір і повісиш при вході в двір завісу.",
        "9": "Тоді візьмеш єлей помазання і помажеш Намет, а також усе, що в ньому. Таким чином освятиш Намет та все його обладнання, і стане все святим.",
        "10": "Помажеш жертовник всепалення та все його обладнання. Так освятиш жертовник, і буде жертовник святим святих.",
        "11": "Помажеш умивальник та його підставку, і освятиш їх.",
        "12": "Потім приведеш Аарона та його синів до входу в Намет Свідчення і вмиєш їх водою.",
        "13": "Після цього одягнеш Аарона у святий хітон, помажеш його і освятиш його. Він служитиме Мені священиком.",
        "14": "Приведеш і його синів та одягнеш їх у хітони.",
        "15": "І помажеш їх так, як ти помазав їхнього батька. Вони служитимуть Мені священиками. Так станеться, що їхнє помазання священства буде для них навіки в усіх їхніх поколіннях.",
        "16": "Мойсей виконав усе, що заповів йому Господь. Так він і зробив.",
        "17": "Отже, першого місяця другого року, першого дня місяця був поставлений Намет.",
        "18": "Мойсей поставив Намет, поклав на належне місце його підставки, встановив на них дошки, скріпив їх жердинами -засувами, і поставив його стовпи.",
        "19": "Потім напнув над Наметом покриття, використавши для накриття покривала Намету, як і заповів Мойсеєві Господь.",
        "20": "Тоді, взявши Свідоцтво, він поклав його у Ковчег, приладнав до Ковчега держаки, і поклав зверху на Ковчег віко.",
        "21": "Він вніс Ковчег у Намет Свідчення і повісив розділяючу завісу, закривши нею Ковчег Свідоцтва, як і заповів Мойсеєві Господь.",
        "22": "З північної сторони Намету, перед розділяючою завісою, Мойсей поставив у Наметі Свідчення стіл.",
        "23": "На столі він поклав хліби покладання перед Господом, як і заповів Мойсеєві Господь.",
        "24": "Навпроти стола, з південного боку всередині Намету, він поставив у Наметі Свідчення світильник,",
        "25": "і встановив його лампади перед Господом, як і заповів Мойсеєві Господь.",
        "26": "Перед завісою в Наметі Свідчення він поставив золотий жертовник,",
        "27": "і покадив на ньому запашним ладаном, як і заповів Мойсеєві Господь.",
        "28": "На вході до Намету він повісив завісу.",
        "29": "Жертовник всепалення Мойсей поставив неподалік входу в Намет Свідчення й приніс на ньому всепалення та подячну жертву, як і заповів Господь Мойсеєві.",
        "30": "Між Наметом Свідчення і жертовником він поставив умивальник і налив туди води для вмивання.",
        "31": "Тож Мойсей, Аарон і його сини помили в ньому свої руки та свої ноги.",
        "32": "Щоразу, коли тільки входили в Намет Свідчення, наближаючись до жертовника, вони вмивалися, як і заповів Мойсеєві Господь.",
        "33": "Довкола Намету й жертовника він облаштував двір і повісив завісу на вході у двір. Так Мойсей закінчив усі справи.",
        "34": "Після цього Намет Свідчення покрила хмара і Господня слава наповнила Намет.",
        "35": "І Мойсей вже не міг увійти в Намет Свідчення, бо Намет оповила хмара, і Господня слава наповнювала Намет.",
        "36": "З того часу, коли лише підіймалася хмара з-понад Намету, то Ізраїльтяни вирушали в дорогу. І так було протягом усієї їхньої подорожі.",
        "37": "Якщо ж хмара не підіймалася, то й вони не виходили, аж до дня, коли хмара підіймалася знову.",
        "38": "Так Господня хмара над Наметом була перед очима усього Ізраїльського роду вдень, а вогонь був над ним уночі впродовж усіх їхніх подорожей."
    }
}