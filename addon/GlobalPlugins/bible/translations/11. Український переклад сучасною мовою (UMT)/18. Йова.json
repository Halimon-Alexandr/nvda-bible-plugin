{
    "1": {
        "1": "В країні Уз жив собі чоловік, звали його Йов. І був то чоловік цнотливий і чесний, шанував Бога, зла сторонився.",
        "2": "Народилося в нього семеро синів та три доньки.",
        "3": "Мав на господарстві він сім тисяч овець і кіз, три тисячі верблюдів, п’ятсот пар биків, п’ятсот ослиць та дуже багато слуг. Отож він був найбагатшим на Сході.",
        "4": "Сини його по черзі влаштовували у себе вдома застілля та ще й трьох сестер звали їсти й пити разом.",
        "5": "А коли минав час гулів, тоді Йов їх від гріхів очищав. Рано-вранці він приносив пожертви всеспалення за кожного з дітей, думаючи: «Мабуть, діти мої згрішили, зневаживши в серці Бога». І так робив він завжди.",
        "6": "Настав день, коли сини Божі постали перед Господом. Був серед них і сатана.",
        "7": "Господь спитав сатану: «Звідки ти взявся?» І відповів йому сатана: «Всю землю я обійшов».",
        "8": "Господь спитав сатану: «Чи бачив ти Мого слугу Йова? Немає таких, як він, на землі. Він цнотливий і чесний, боїться Бога й цурається зла».",
        "9": "А сатана на те йому відповідає: «Хіба Йов боїться Бога не тому, що має з того якусь вигоду?",
        "10": "Хіба не Ти огородив Йова, дім його і все, чим володіє він? Ти благословив труди Йова на успіх, то ж надбання його на землі такі великі.",
        "11": "Тільки руку простягни і знищ все, що він має, то він прокляне Тебе просто в вічі».",
        "12": "Господь на те відповів сатані: «Що хочеш, те й роби з усім його майном, проте його самого чіпати не смій». І пішов сатана від Господа.",
        "13": "Настав день, коли сини й дочки Йова їли й пили вино, гостюючи в найстаршого брата.",
        "14": "А до Йова прийшов посланець і сказав: «Воли землю орали, а ослиці біля них паслися.",
        "15": "Аж тут налетіли севійці, худобу погнали і зарубали пастухів мечами. Лиш я врятувався, щоб принести тобі новину».",
        "16": "Не встиг замовкнуть перший утікач, як другий підійшов і мовив: «Вогонь Господній впав з небес і вщент спалив овець і кіз, і юних пастухів. Лиш я втік, щоб принести тобі новину».",
        "17": "Ще говорив той чоловік, а інший вже наблизився й промовив: «Халдеї трьома загонами налетіли на нас, забрали верблюдів й порубали мечами слуг. Лише мені вдалося утекти із вісткою до тебе».",
        "18": "Ще говорив той утікач, як інший вже прибіг і мовив: «Твої сини й дочки їли й вино пили в гостях у свого старшого брата.",
        "19": "Та раптом налетів з-за пустелі дужий вітер, обрушився на всі чотири кути будинку; той завалився на молодих людей, і вони загинули. Лиш мені вдалося утекти з новиною для тебе».",
        "20": "І скочив Йов на ноги, розірвавши на собі одяг. Потім поголив голову в ознак туги, припав до землі й почав вклонятися.",
        "21": "І сказав: «З’явився голим я у світ із лона материнського, голим і повернусь туди. Господь дав, Господь і забрав. Благословенне будь ім’я Господнє!»",
        "22": "Не згрішив Йов, незважаючи на все це, ні в чому Бога він не звинуватив."
    },
    "2": {
        "1": "І настав день, коли сини Божі з’явилися перед Господом. Приєднався до них і сатана, щоб перед Богом стати.",
        "2": "Спитав Господь сатану: «Звідки ти прийшов?» А сатана відповів: «Я обійшов усю землю».",
        "3": "Господь сказав сатані: «Чи бачив ти слугу Мого Йова? Йому немає рівних на землі. Він чоловік цнотливий і чесний, шанує Бога, зла сторониться. Свої чесноти він плекає, хоч ти й спонукав Мене надаремне знищити його пожитки й нащадків».",
        "4": "Сатана відповів Господу: «Шкура за шкуру. Заради спасіння свого життя людина піде на все.",
        "5": "Але якщо Ти руку простягнеш, завдавши болю його плоті, він напевне в вічі Тебе прокляне».",
        "6": "І відповів Господь сатані: «Роби що хочеш з ним, та тільки життя його збережи».",
        "7": "Пішов сатана з очей Господніх. І наслав на Йова виразки пекучі, обсипавши ними чоловіка від ступенів до маківки.",
        "8": "Узяв Йов черепок від розбитого горщика, щоб пошкребтись, коли сидів на попелищі.",
        "9": "І сказала йому дружина: «Ти все ще чеснот своїх тримаєшся? Прокляни Бога та й помри».",
        "10": "Та Йов на це їй відповів: «Ти говориш, як дурна жінка. Невже нам від Бога брати тільки добре, а лихе не приймати?» Незважаючи на все, що сталося, Йов не згрішив, слова ті мовивши.",
        "11": "Коли про всі нещастя, що сталися з Йовом, почули три його побратими: Еліфаз з Темана, Білдат з Шуа, Зофар з Наамата — вони залишили свої домівки й разом прийшли до нього, щоб поспівчувати йому, та розважити Йова.",
        "12": "Та коли наблизилися, вони першими побачили свого друга і ледве впізнали його. Заголосили, заридали, рвали на собі одяг, сипали попіл на голови в ознаку туги.",
        "13": "А потім сиділи поряд з Йовом сім днів і сім ночей, не промовивши ні слова, бо бачили, як тяжко він страждає."
    },
    "3": {
        "1": "По цьому Йов розтулив уста і почав проклинати день, коли народився.",
        "2": "Відповідь Йова була така:",
        "3": "«Якби той день, коли на світ я народився, та в небуття пішов! Якби пощезла ніч, коли сказали: „Зачалось хлоп’я!”",
        "4": "Якби той день лишився чорним! Нехай би Бог на небесах забув його, нехай світанок би на нього не зійшов!",
        "5": "Нехай би темрява і морок смерті день той затулили, нехай би хмари клубочились і застлали день, хай би затемнення на день мого народження упало.",
        "6": "Нехай би ніч зачаття морок проковтнув, щоби не числилась вона у році, нехай би випала із обрахунку місяця вона.",
        "7": "О, як би я хотів, щоб ніч безплідною була, щоби не чуть було щасливих згуків!",
        "8": "Волав би я, щоб ті, хто збудить Левіафана, хто проклинає день, ту ніч зачарував би.",
        "9": "Бажав би я, щоби зірки нічні лишились чорні. Хотів би, щоби ніч бажала світла, та не побачила його, хотів би я, щоб не побачила вона світанку.",
        "10": "Але ж та ніч не зачинила двері в материнське лоно, не заховала горе від моїх очей.",
        "11": "Чому не народивсь я мертвим, чому я дихання останнє не згубив, з утроби появившись?",
        "12": "Чому коліна материнські мене зустріли, чому кипіли перса молоком для мене?",
        "13": "Інакше б я уже лежав спокійно, я спав би, мав би я спочинок",
        "14": "з земними радниками і царями, що відбудовували свої попелища.",
        "15": "Чи з тими управителями, що в золоті купались, свої будинки сріблом обставляли.",
        "16": "Чому я недоношеним не став, чом не похований, як ті малі, що світла дня ніколи не спізнали?",
        "17": "Там і злочинці перестали б турбувати, там і натомлені спочинок знайдуть.",
        "18": "Ув’язненим там нічого боятись, не чути спонукань наглядача.",
        "19": "Там не існує ні великих, ні малих, не має там господаря, слуги.",
        "20": "Навіщо страднику те світло дня, життя нащо тому, хто повсякчас страждає,",
        "21": "хто смерті прагне, а її немає, хто смерті прагне більше, ніж скарбів?",
        "22": "Були б веселими ті люди, безсумнівно, співали б, тішачись, що вже знайшли могилу.",
        "23": "Навіщо світло дня тому, чий шлях життєвий схований, кого Бог мурами огородив?",
        "24": "Стражданнями живу я більше, ніж хлібом повсякденним, ридання рветься і кипить, немов вода.",
        "25": "Бо те, чого боявсь, уже звалилося на мене, чого страшився, те уже настало.",
        "26": "Я втратив спокій, втихомирення не знаю, не відпочив я, бо прийшла біда»."
    },
    "4": {
        "1": "Тоді заговорив Еліфаз із Темана:",
        "2": "«Якщо до тебе хтось промовить слово, чи зможеш ти стерпіти? Хто тут утримається і змовчить?",
        "3": "Ти багатьох людей навчав, ти зміцнював заслаблі руки.",
        "4": "Порадами твоїми звивсь на ноги той, хто спотикався, зміцнив коліна ти тремтячі.",
        "5": "Тепер от сталося з тобою лихо, ти роздратований; насунулась біда впритул, і ти розгубивсь.",
        "6": "Невже твоя набожність не дає відваги? Твої чесноти сподівань не варті?",
        "7": "Згадай: хіба безвинні згублені були, чи праведних хоч десь та погубили?",
        "8": "Як я не раз спостерігав, хто оре злом і засіває кривду, те й пожинає.",
        "9": "Шквал Господнього гніву вимітає, їх Божий Дух з лиця землі стирає.",
        "10": "Хай лев гарчить, хай лева рик гнівливий не вмовкає, але повипадали зуби в левеняти.",
        "11": "Немає здобичі, й левиця гине з голоду, а левеняти, згодом, розбрідають хто куди.",
        "12": "Мені таємно звістку принесли, і вухо ледь вловило тихий шепіт.",
        "13": "Мені видіння ночі марево плели, коли глибокий сон склепив повіки.",
        "14": "Страхи й жахи чіплялися за мене, змушуючи кістки мої тремтіти.",
        "15": "Привід пройшов повз мене, й волосся стало диба.",
        "16": "Не ворушився він, та я його подоби не впізнав. Перед очима чийсь явився образ, і тиша. Раптом голос пролунав.",
        "17": "Чи можна праведнішим буть від Бога, чи може смертний чистотою перевершити Творця?",
        "18": "Він довіряти слугам Своїм (Ангелам) не може, вони, Його посланці, помиляються і ті.",
        "19": "А що вже говорить про тих, хто мешкає у глиняних хатах, де замість підмурівка — порох? Як тую міль, їх Бог крушить.",
        "20": "Від ранку їм ударів завдає Він; немає в них основи, тож і гинуть,",
        "21": "й нічого не лишається від них. Отож вони конають, мудрості позбуті»."
    },
    "5": {
        "1": "«Позви! Поклич! Чи хтось озветься? До кого із святих звернешся ти?",
        "2": "Бо гнів вбиває недалекого, а заздрощі вкорочують життя дурному.",
        "3": "Я бачив дурника, який пустив коріння, та раптом він помер.",
        "4": "Його синам навряд хто допоможе, при брамі їх побито, і не врятує їх ніхто.",
        "5": "Що в дурня уродило, те поїсть голодний, весь урожай до бур’янів збере, і ненажерні нахаби вчепляться у спадщину його.",
        "6": "Бо горе не підніметься із куряви, страждання не росте з землі.",
        "7": "Людина народилася для лиха, самісінько як іскри від багаття відлітають!",
        "8": "Та я шукаю Бога, на Божий розсуд віддаю я свою справу.",
        "9": "Бо Він — творець великих справ, безмежних, незбагненних див, яких не осягнути нам.",
        "10": "Це він рясним дощем лице землі вмиває, дає полям напитись досхочу.",
        "11": "Це він підносить тих, хто є внизу, безпеку гарантує тим, хто в горі.",
        "12": "Це він руйнує замисли лукавих і не дає підступним намірам здійснитись.",
        "13": "Він спіймає мудрагелів на нечесних планах і вщент зруйнує замисли лихі.",
        "14": "Ясного дня вони побачать морок, у полудень, мов уночі, навпомацки підуть.",
        "15": "Та Бог рятує бідака від брехні злостивця, і від його жорстоких рук.",
        "16": "І виростає надія у нужденного, несправедливість замикає свої уста.",
        "17": "Тож є благословенною людина, яку сам Бог повчає, що настанови Всемогутнього не відкидає.",
        "18": "Бо Він і біль завдасть, а потім перев’яже рани, рука Його поранить, і вона ж зцілить.",
        "19": "Він від шести негод тебе врятує, тебе і сьоме лихо не підкосить.",
        "20": "В голодну днину викупить у смерті, в кривавій бійці меч відхилить вбік.",
        "21": "Він захистить тебе від поговору, як прийде лихо, Він допоможе нічого боятись.",
        "22": "Ти насміхатимешся з голоду й руїни, і хижих звірів ти боятися не будеш.",
        "23": "Каміння в полі із тобою буде в згоді, і дикі звірі лащитися будуть.",
        "24": "Ти знатимеш, що дім твій у безпеці, прийдеш до стада, а там усе на місці.",
        "25": "Ти знатимеш: численним рід твій буде, нащадків буде, як стеблин у полі.",
        "26": "Ти проживеш щасливе і повне життя до кінця, мов повне колосся, зібране вчасно.",
        "27": "Таке ми з’ясували, тож послухай, щоб самому знати»."
    },
    "6": {
        "1": "Йов відповів:",
        "2": "«Якби мої страждання можна було оцінити, всі мої біди зважить на вагах,",
        "3": "були би важчі за морський пісок, тому й слова мої не знають впину.",
        "4": "Бо стріли Всемогутнього в мені, отруту їхню всотує мій дух. Жахливі несподіванки від Бога чатують і шикуються навколо.",
        "5": "Неважко вам мені поради сипати, коли не з вами трапилися ці нещастя. Хіба осли кричать, коли їжі вдосталь навкруги? Хіба ж ревуть воли, як ясла повні?",
        "6": "Хіба їдять без солі їжу прісну, хіба смачний білок яйця?",
        "7": "Язик мій і торкатися таких наїдків не бажає, отрутою йому вони здаються.",
        "8": "Хотів би я, щоб хтось на запитання відповів мої, хотів би я, щоб Бог мені надію дарував!",
        "9": "Хотів би я, щоб Бог мене згубити прагнув, щоб, простягнувши руку, розломив мене.",
        "10": "Хотів би я втішеним бути одним лиш! Хотів дістати б відповіді на запитання, щоб попри весь це біль ніколи не відмовився коритися Святого настановам.",
        "11": "Де брати сили, покладатися на кого? Який кінець у мене, ради чого мушу жити?",
        "12": "Чи маю сили, як гранітна скеля, чи плоть моя міцніше бронзи?",
        "13": "Позбавлений я справді допомоги.",
        "14": "Хто відмовляє в дружбі й відданості другу, той волі Всемогутнього протистоїть.",
        "15": "Мої зрадливі побратими, немов той потічок у зливу, що, розливаючись, невпинно мчить",
        "16": "і пінисті несе брудні потоки, талу кригу й сніг.",
        "17": "Вони течуть, аж раптом пропадають. У полудневу спеку висихають, їх вже й нема.",
        "18": "Купецькі каравани із путі збиваються і гинуть, заблукавши у пісках.",
        "19": "Розшукують їх каравани з Теми, мандрівники із Шеби сподіваються на них,",
        "20": "упевнені, що от на них натраплять, а не знайшовши тих струмків, впадають в розпач.",
        "21": "І ви для мене стали тим, що й ті потічки; злякались, роздивившись, що мені дісталось.",
        "22": "Чи ж я просив вас поділитись чимось? Чи до хабарництва я вас штовхав, щоб вижить?",
        "23": "Чи я просив у ворога мене відбити, чи викупити з рук підступних ворогів?",
        "24": "Повчайте, розкажіть мені, я буду слухати, щоб зрозуміти нарешті, в чому схибив.",
        "25": "Щирі слова, то велика сила, та що доводять ті переконання ваші?",
        "26": "Невже, по-вашому, слова спроможні щось довести, а розпач мій лиш відлітає з вітром?",
        "27": "Ви й на сирітську б долю замахнулись, на долю друга ви б побились об заклад.",
        "28": "Та годі вже, послухайте мене, в очі вам брехати я не буду.",
        "29": "Покайтесь, схаменіться, хай не буде люті, отямтеся, бо я своїх чеснот не зрікся.",
        "30": "Чи є обман у тому, що язик промовив? Чи розпізнати брехні я вже не можу?»"
    },
    "7": {
        "1": "«Хіба людина на землі та не слугує тяжко? Хіба усе її буття — не кожен день батрацький?",
        "2": "Та ж чоловік, як раб, що прагне тіні; мов найманець, що все чекає сплати.",
        "3": "І я був змушений в пітьмі свій торувати шлях, відведені мені були нелегкі ночі.",
        "4": "Лягаю спати з думкою: „Коли прокинусь?” Ніч насувається, а я перевертаюсь, не сплю аж до світанку.",
        "5": "Покрили шкіру черва й струп брудний, порепалася шкіра, задубіла.",
        "6": "Життя біжить хутчіш, ніж нитка в верстата, йде до завершення воно у безнадії.",
        "7": "Боже, пам’ятай: життя моє — лиш подих, я не побачу вже щасливіших часів.",
        "8": "І не побачить мене око, що за мною нині стежить; хоч як вдивлятиметься, а мене уже нема.",
        "9": "Як тане в безвісті хмарина, так не підніметься людина, коли готується зійти в Шеол.",
        "10": "Не повернуться чоловіку в дім, його вже не впізнають в рідній хаті.",
        "11": "Тому я уст не затулю, засмученій душі дам волю говорить про гіркоту життя.",
        "12": "Хіба я море чи чудовисько морське, що Ти круг мене варту виставляти мусиш?",
        "13": "Коли себе втішаю, ніби постіль спокій дасть, мовляв, розділить тугу ложе вірне.",
        "14": "Тоді Ти посилаєш страшний сон, видіння, що мене злякати мусять.",
        "15": "Тому й обрав би радше я задуху й смерть, аніж терпіти таку муку.",
        "16": "Відмовився я від життя, не буду жити вічно, дай мені спокій, бо моє буття коротке.",
        "17": "Чим є для Тебе рід людський, що Ти про нього дбаєш і при серці носиш?",
        "18": "Чому щоранку дбаєш Ти про нього і споглядаєш кожну мить його життя?",
        "19": "Чому не відвернеш від мене пильний погляд і не даси хоча б ковтнути слину?",
        "20": "Якщо мені судилося згрішити, чи міг би я Тобі нашкодити, о Стражу людства? Чому зробив мене Своєю ціллю? Чому я тягарем для Тебе став?",
        "21": "Чому провин моїх Ти не пробачиш, гріха і беззаконня не простиш? Адже я порохом невдовзі стану, хоч як шукатимеш, та мене вже не знайдеш»."
    },
    "8": {
        "1": "Тоді сказав Білдат із Шуа:",
        "2": "«Як довго будеш нісенітниці верзти? Слова твої, мов дужий вітер, пролітають.",
        "3": "Чи Бог на справедливість нападає, чи Всемогутній хоч у чомусь неправий?",
        "4": "Якщо сини твої грішили перед Богом, то їх не залишив Він в руках у беззаконня, та змусив їх сплатить за всі гріхи.",
        "5": "Якщо ти, Йове, будеш прагнути Бога і прощення у Всемогутнього попросиш.",
        "6": "Якщо ти чистоти й чеснот своїх не зрікся, то Бог зглянеться, прийде тобі на поміч. Поверне дім тобі, як і належить.",
        "7": "Хоча початок твій був дріб’язковий, зате майбутнє матимеш заможне.",
        "8": "Лишень звернись до поколінь минулих, повчись, як можеш, в їхніх предків.",
        "9": "Бо ми явились в світ недавно, пізнати Його не встигли; дні наші на землі, мов тінь.",
        "10": "Хіба з тобою предки не говорять? Хіба не діляться знанням, що в серці зрозуміли?",
        "11": "Хіба росте папірус без болота, чи очерет буяє без води?",
        "12": "Життя у них коротке, бо не встигли ще як слід зазеленіти, як уже зів’яли, нікому не потрібні.",
        "13": "Таке трапляється із тими, хто про Бога забуває, безбожника не збудуться надії.",
        "14": "Його упевненість, мов павутиння восени, покластись ні на кого він не може.",
        "15": "Якщо зіпреться він на павутиння, то не встоїть; хай хоч учепиться, а підвестися вже не зможе.",
        "16": "Він, мов рослина, на осонні розкидає крону,",
        "17": "чіпляючись і оповивши брил громаду, повзе у дім камінний.",
        "18": "Якщо його коріння підірвати, ніхто й не здогадається, що там воно колись було.",
        "19": "Рослинка в чистоті жила своїм життям, та інші пагони заступлять її місце, пробившись паростком до світла дня.",
        "20": "Правдивих, прямодушних Бог не покидає, злостивим сили й влади Він не додає.",
        "21": "Він може дарувати радість сміху, наповнити твої вуста веселим гуком.",
        "22": "Приниженими будуть вороги твої, і дах над головою втратять ті злостивці»."
    },
    "9": {
        "1": "Йов відповів:",
        "2": "«Я, звісно, розумію, так буває, але як можна буть невинним перед Богом?",
        "3": "На жодне з тисячі питань не зміг би відповісти Богу, якби й хотів посперечатись з Ним.",
        "4": "Бог — серцем мудрий, Всемогутній. Хто проти нього виступив, втратив своє життя.",
        "5": "Пересуває гори Він так, що ніхто й не знає, в Своєму гніві Він їх рушить.",
        "6": "Це Він трясе землею до основ її, та так, що стугонить усе навколо.",
        "7": "Сказати сонцю може Він, щоб не зійшло, а зорі сховати, щоб не світили.",
        "8": "Він Сам напнув небесну широчінь, по гребню хвиль морських він ходить.",
        "9": "Створив Він Ведмедицю, Оріон й Волосожар, створив сузір’я, що вершать свій шлях південним небом.",
        "10": "Витворює Він більше див, ніж можна уявити, і не злічить Його чудес.",
        "11": "Поглянь, Він наді мною йде, а я не бачу, проходить поряд, та я не відчуваю.",
        "12": "Хто може Богу протидіють, коли Він забирає щось? Хто сміє протирічить: „Що Ти робиш?”",
        "13": "Бог не вгамує Свого гніву, помічники Рагав і ті простерті під Його ногами.",
        "14": "Тоді що маю я Йому сказати, які слова я мушу підібрати?",
        "15": "Якби й невинний був я, все одно б мовчав; благав би тільки милосердя я в Заступника свого.",
        "16": "Якби звернувся навіть я до Нього, якби мені Він навіть відповів, я все одно не вірю, що почув би Він мій голос.",
        "17": "Це Бог на мене бурю насилає і ранить щораз дужче без причини.",
        "18": "Не встигну перевести дух, а вже нові печалі насідають.",
        "19": "Якщо про силу йдеться, то Він могутніший, звичайно. Якщо про справедливість, хто з Ним може позиватись?",
        "20": "Хоча я й невинний, та мої вуста знайдуть провину. Хоч не грішив, мене в крутійстві звинуватять.",
        "21": "Я безневинний, не турбуюся про душу. Життя своє ненавиджу.",
        "22": "У всіх єдина доля — всі вмирають. Тому я і кажу, що Бог веде і праведних, і грішних до одного кінця.",
        "23": "Якщо людну вб’є раптове лихо, чи насміхається Він із мук невинного тоді?",
        "24": "Панують на землі нечесні та злостиві, а Бог не розкриває правди суддям. Якщо не Бог, то хто це все вчинив?",
        "25": "Скоріше за гінця роки життя біжать, без радості, без щастя пролітають дні.",
        "26": "Вони пливуть, мов човен з очерету, немов орел, що падає на здобич.",
        "27": "Якщо скажу: „Забуду я свій біль, засяє усміх на моїм обличчі”, —",
        "28": "нічого це не змінить, мукам не кінець, бо знаю, що не спиниться Твій суд.",
        "29": "Господь вже звинуватив мене в чомусь, тому ж даремно гаяти зусилля, виправдовуючи себе!",
        "30": "Якби я талим снігом умивався і тіло з милом чисто вимив,",
        "31": "Ти б і тоді мене в брудну могилу кинув, і навіть одяг би зненавидів мене.",
        "32": "Бог — не один із нас, тому я виклик кинути Йому не можу, до суду позиватись я Його не поведу.",
        "33": "Нема нікого, хто б зумів між нами стати і вислухати нас обох.",
        "34": "Хто відвернув би жезл каральний Божий, щоб неминучий страх мене не їв.",
        "35": "Тоді б насмілився я все Йому сказати, бо не така вже боязка у мене вдача»."
    },
    "10": {
        "1": "«Як я ненавиджу своє життя! Тож розповім про всі свої страждання, відкрию болі та образи всі.",
        "2": "Звернусь до Бога я: „Не звинувачуй, дозволь дізнатися, у чому завинив.",
        "3": "Хіба радий Ти з того, що мене гнітиш і зневажаєш діло рук Твоїх, хіба щасливий тим, що нечестивці замишляють?",
        "4": "Чи маєш очі Ти людські? Чи вмієш бачить, як людина?",
        "5": "Чи дні Твої подібні до людських? Чи лічиш роки, як лічу я дні?",
        "6": "Бо Ти вишукуєш в мені безчестя, гріхи мої пізнати хочеш.",
        "7": "Хоча Ти знаєш, що я ні в чому не завинив, що від Твоєї кари не втечу.",
        "8": "Мене створили Твої руки, і тілу форму надали, та несподівано вони мене схопили, щоб згубити.",
        "9": "Благаю пам’ятати, що з глини Ти мене зліпив, тож раптово, не перетворюй Ти мене на глину знов.",
        "10": "Хіба мене не виливав, як молоко, і затвердіти, як той сир, мені не дав?",
        "11": "Ти одягнув мене у шкіру й тіло, зв’язавши жилами й кістками.",
        "12": "Дав звідати мені, що є життя й нев’януча любов, твоє дбання мій дух плекало.",
        "13": "Але у серці потай задуми плекав; я знаю, то мета Твоя була:",
        "14": "Якщо на шлях гріха я поверну, Ти наглядатимеш і непокараним не лишиш.",
        "15": "Якщо я поведуся зле — горе мені! Якщо невинний, то не можу й голови підвести, безчестям сповнений, приниженням напоєний.",
        "16": "Лиш звести голову збираюсь, на мене, мов на лева, полювання затіваєш і знову виявляєш Свою силу.",
        "17": "Нових приводиш свідків проти мене, примножуєш Свій гнів, та нові війська на мене насилаєш.",
        "18": "Навіщо вивів Ти мене із лона? Я мав би вмерти, щоб не бачив мене світ.",
        "19": "Хотів би я не жити ніколи, піти в могилу б з материнської утроби.",
        "20": "Мені зосталось жити лиш кілька днів, дай спокій, відступись від мене! Дозволь хоч трохи радості пізнати",
        "21": "до того, як піду туди, де залишаються навіки: у світ печалі й темряви,",
        "22": "у землю мороку, де ходить привид смерті, туди, де хаос править, де померлих тіні, де навіть світло, наче ніч”»."
    },
    "11": {
        "1": "Зофар із Наамата відповів:",
        "2": "«Невже залишиться без відповіді ця багатослівність? Чи може язикатий бути правим?",
        "3": "Чи балачки твої затулять рота всім, чи не знайдеться хтось, щоб гідно відповісти, коли блазнюєш перед ним?",
        "4": "Ти твердиш: „Маю вірну думку і чистий в Божих я очах”.",
        "5": "Але хотів би я, щоб Бог заговорив, довівши, що хибні скарження твої.",
        "6": "Тоді б тобі Він тайну мудрості відкрив, адже двобічною тямущість може бути. Знай, що карає Бог не так жорстоко, як Він міг би.",
        "7": "Чи можеш Бога таємницю ти збагнути? А чи дано тобі Його величність, Всемогутність осягнуть.",
        "8": "Що можеш вдіяти, коли ідеться про недосяжну висоту небес? І що намислиш ти про те, що нижче, ніж Шеол?",
        "9": "Мудрість Божа — не для вимірів земних, і широчінь думок Його не порівняти з морем.",
        "10": "Хто може зупинить Його, якщо Він явиться і поведе за ґрати або на суд людину призове?",
        "11": "Бог справді знає ціну брехунам. А вже коли насилля зустрічає, то як же може Він того не пам’ятати?",
        "12": "Скоріше ослиця розродиться дитям людським, ніж тугий на розум мудрість Божу збагне.",
        "13": "Спочатку серцем приготуйся, тоді до Бога руки простягни.",
        "14": "Якщо відмиєш зло із рук своїх і не дозволиш беззаконню оселитись в домі,",
        "15": "тоді обличчя безневинне підведеш до неба, безпеку й спокій ти тоді спізнаєш.",
        "16": "В минуле всі турботи відійдуть, їх пам’ятатимеш, як воду, що зникає за мить.",
        "17": "Життя твоє зійде ясніш, ніж сонце пополудні, а чорні дні, немов ранкові зорі, збліднуть.",
        "18": "Ти будеш впевнений, бо житиме в тобі надія, захищеним себе відчуєш, ляжеш спати спокійно.",
        "19": "Ніхто тебе не потривожить, коли спочить захочеш, лише потягнуться до тебе інші, щоб допоміг їм.",
        "20": "І згаснуть очі у злостивих, вони ніде не зможуть притулитись, надії їхні всі переростуть у відчай»."
    },
    "12": {
        "1": "Йов відповів на те:",
        "2": "«Ну що ж, не стане вас, і зникне мудрість, бо ви — останні мудреці.",
        "3": "Але ж і в мене є такий же розум, не гірше вас я здатен бачить й осягати світ. Хіба цього хоч хто не знає?",
        "4": "Для друзів і знайомих посміховиськом я стану: „Це той, хто з Богом спілкувався і від Нього відповіді чув”. Праведника невинного здіймуть на глум.",
        "5": "Хто горя не знає, той бідака зневажає, він зіб’є з ніг того, хто раз спіткнутись встиг.",
        "6": "Але намет розбійника — в безпеці. Кому Бог Свою силу дарував і хто кидає виклик Богу, ті в безпеці.",
        "7": "Ви кажете: „Звернись до звірів, в них знайдеш пораду. Птахів небесних потурбуй, ті скажуть.",
        "8": "Чи нахилися до землі, вона підкаже, та й риби в морі, ті також навчать.",
        "9": "Хто з-поміж всіх живих не знає, що все йде від Господньої руки?",
        "10": "І подих кожної живої плоті — все в Його руках.",
        "11": "Хіба не вухо розрізняє слова, хіба не піднебіння відчуває їжі смак?",
        "12": "Мудрість приходить з роками, розуміння дають дні прожити.",
        "13": "І сила, й мудрість — все Йому належить. Порада й розуміння — це Його.",
        "14": "Все, що зруйнує Він, того не відновити, в кого свободу відбере, — не матиме той волі.",
        "15": "Як дощ затримає — струмки всі пересохнуть, коли ж звелить їм бігти — то заллють всю землю.",
        "16": "У Нього сила і знання премудрість, Йому підвладні й скривджений, і кривдник.",
        "17": "Він з радників вбрання зриває, Він суддів змушує відчути божевільними себе.",
        "18": "Він розриває пута, якими цар скував людей, натомість оперезує цареві міцно стегна.",
        "19": "Священиків Він позбавляє ряси скидає тих, хто думав вічно править.",
        "20": "Він слова позбавляє тих, хто завжди радить і відбирає розважливість у сивих.",
        "21": "Правителів вельможних Він зневажить, у сильних владу відбере.",
        "22": "Таємне зробить явним, і виведе на світло те, що темрявою вкрите.",
        "23": "Народам славу й велич Він дарує, а потім розганяє їх. Розширює Він їм кордони, а потім споглядає, як гибіють народи.",
        "24": "Затьмарює Він голови правителів земних і змушує бродити без дороги і мети.",
        "25": "Вони збиваються в юрбу в пітьмі, без світла, хитаючись, збиваючись на манівці, мов п’яні”»."
    },
    "13": {
        "1": "«Усе це бачило насправді моє око і вухо чуло й осягнуло до кінця.",
        "2": "І знаю достеменно я те саме, що й вам відоме, бо я не нижчий, аніж ви.",
        "3": "Але хотів би я до Всемогутнього звернутись посперечатися у своїй справі з Ним.",
        "4": "Нікчемність вашу ви брехнею готові покривати; ви, як лжелікарі, що к лікуванню не придатні, всі ви — цілителі й лікарі нікчемні.",
        "5": "А хто вас змусив мовчати, тоді б на мудреців були ви трохи схожі.",
        "6": "Послухайте, які переконання маю, прислухайтесь до доказів моїх.",
        "7": "Чи будете неправду говорити Богу, чи будете в оману вводити Його?",
        "8": "Покажете, що ви Його служаки ревні, чи почнете скаржитися Богу?",
        "9": "Якщо пошле випробування, то чи будете ви раді? Чи будете брехати Йому, як смертному якомусь?",
        "10": "Звичайно, Бог поправить вас, якщо ви віддані Йому в душі.",
        "11": "Коли Він постає велично перед вами, чи то не лячно, чи не огортає жах нараз?",
        "12": "Вся ваша мудрість непотрібна, як той попіл, всі відповіді ваші марні.",
        "13": "Замовкніть, дайте говорить мені, а далі вже як буде.",
        "14": "Чому терзаю я зубами тіло, чому рукам своє життя ввіряю?",
        "15": "Він, звісно, може вбити мене. Надії марні. І все ж я захищатимусь перед Його лицем.",
        "16": "У цьому мені бачиться рятунок, адже безбожники не сміють віч-на-віч стати перед Богом.",
        "17": "Послухайте уважно, що кажу, що хочу я донести в ваші вуха.",
        "18": "Я впевнений, я гідний виправдання, ось гляньте, які докази зібрав.",
        "19": "Якщо знайдеться той, хто вину мою докаже, тоді замовкну я навік.",
        "20": "Однак Тебе благаю, Боже: лиш два послаблення мені зроби. Погодишся, тоді не буду я ховатися від Тебе.",
        "21": "Прийми Свою правицю з мене, і перестань наводить жах.",
        "22": "Тоді поклич, у мене відповідь готова, або дозволь мені сказати, а потім будеш говорити Сам.",
        "23": "Які гріхи і злочини я маю? Скажи, де я згрішив, коли закон порушив?",
        "24": "Чому від мене лик ховаєш Свій? Чом мене ворогом Своїм вважаєш?",
        "25": "Хіба листок, що вітер котить, станеш доганяти? Чи переслідувати суху соломинку почнеш?",
        "26": "Ти ж гострі звинувачення мені кидаєш і змушуєш страждати за юнацькі помилки.",
        "27": "В кайдани ноги Ти мені скував поставив варту на моїх дорогах. Де слід мій, там чатуєш Ти.",
        "28": "А чоловік цей гасне, мов гнила колода, як те вбрання, що сточене на порох міллю»."
    },
    "14": {
        "1": "«Ми — люди, що народжені жінками. Короткі дні нашого життя минають у турботах.",
        "2": "Мов квітка, виростає чоловік, а потім швидко в’яне. Він, наче тінь, яка тікає вмить, якої не зловити.",
        "3": "Але однак Ти зупиняєш погляд на такій нікчемі і позиватися його у суд ведеш?",
        "4": "Хто може витворити чисте із брудного? Ніхто.",
        "5": "Якщо людина має повний вік прожить, і Ти їй дні і місяці життя злічив, якщо Ти визначив, як довго жити людині, й вона не в змозі подолати ту межу,",
        "6": "тоді вже не пильнуй, не стеж, дай спокій чоловіку, нехай би тішився наймит, поки вдається.",
        "7": "Надію має дерево завжди, якщо його зрубати, воно загине, та пагони проб’ються молоді.",
        "8": "Якщо уже коріння постаріло, і пень уже вмирає у землі.",
        "9": "Як тільки перші крапельки дощу напоять землю, гілля відродиться і юно забуяє знов.",
        "10": "А дужий чоловік, коли вмирає, губить сили; життя його кінчається, а потім де він?",
        "11": "Скоріше море й ріки можна вичерпати руками,",
        "12": "ніж людина, яка ляже в домовину, зможе знову піднятися в цей світ. Доки не зникне небо, не прокинуться померлі, їм сон склепив повіки міцно.",
        "13": "Коли б мене сховав Ти у могилі, аж поки не вгамується Твій гнів, поки на прийде час Тобі згадати про мене.",
        "14": "Якщо людина загине, то чи буде знову жити? Ні! Я з радістю винесу усі страждання, з нетерпінням чекаючи звільнення.",
        "15": "Якби мене гукнув Ти, я б озвався, коли б хотів Ти рук Своїх творіння бачить.",
        "16": "Тоді, напевне, Ти б мій кожен крок беріг і вже гріхи б мої не згадував мені,",
        "17": "мої провини зав’язав би в торбу, замурував би кривду.",
        "18": "Але руйнується гора, обвалюється скеля, рушиться каміння,",
        "19": "струмки останні вимивають ґрунт. Так і людські надії Ти змиваєш, Боже.",
        "20": "Залякуючи силою, ламаєш чоловіка й розчарувавши, відсилаєш в інший світ.",
        "21": "Чи діти його в шані, він того не знає. А чи зневажені — того він теж не бачить.",
        "22": "Свого лиш тіла біль він відчуває, він тужить за собою»."
    },
    "15": {
        "1": "Еліфаз теманійський тоді йому сказав:",
        "2": "«Чи став би мудрий чоловік кидати дурні слова на вітер або переливати із пустого у порожнє?",
        "3": "А чи завів би надаремне мову, вживаючи слова, що нічогісінько не варті?",
        "4": "Ти ж, навпаки, благоговіння перед Богом відкидаєш і нехтуєш молитвами до Нього.",
        "5": "Ти, безперечно, вводиш в гріх себе словами цими, слова гадюками повзуть із уст твоїх.",
        "6": "І не мені тебе судити. Неправоту свою засвідчив тут ти сам.",
        "7": "Хіба на світ з’явився ти раніш, ніж гори?",
        "8": "Чи втаємничений у задум Божий був? Чи мудрість, думаєш, лише тобі належить?",
        "9": "Що ти такого знаєш, чого би ми не знали? На чому розумієшся, до чого ми не доросли?",
        "10": "Ми вже на світі пожили немало. Є серед нас і сивочолі, й старші твого батька.",
        "11": "Чи співчуття Господнього тобі замало, чи обережно сказані слова тебе не тішать?",
        "12": "Що твоє серце увібрало й очі відмовляються признати? Де ти набравсь бундючності такої,",
        "13": "що виступаєш злісно проти Бога й вустами сиплеш звинувачення негідні?",
        "14": "Чи може бути чистою людина, чи може праведним, невинним бути рід людський?",
        "15": "Поглянь, Він навіть Ангелам Своїм не довіряє, Він не вважає чистими і Небеса.",
        "16": "Наскільки нижчим є той чоловік мерзенний, що зло як воду п’є.",
        "17": "Я розповім тобі. Послухай, розповім тобі, що бачив сам на власні очі,",
        "18": "чим поділилися зі мною мудрі люди й чого від них батьки не приховали їхні.",
        "19": "Хазяйнували предки на землі, усі знають їхні імена.",
        "20": "Усе життя страждає нечестивий чоловік, насильнику відведено рахунок літ земних.",
        "21": "Знайде його нещастя в час, коли все ніби ладиться у нього.",
        "22": "І вже не сподівайся повернутися із Країни Мертвих, судилося тобі загинуть від меча.",
        "23": "Він дні життя проводив в пошуках поживи і знає: неминучий чорний день, коли Шеол накриє його пазурами смерті.",
        "24": "Біда і гніт його терзають розум, захоплюють зненацька, як чужинський цар, який лаштується до бою.",
        "25": "Бо кинув виклик Богу він, до Всемогутнього він дорівнятися хотів.",
        "26": "На Бога кинутися вперто прагне, ховаючись за щит, спішить напасти.",
        "27": "Хоча обріс багатством й жиром чоловік, і успіх у житті пізнав не раз,",
        "28": "селитись буде у зруйнованих містах, в халупках кинутих, де можуть бути тільки смітники.",
        "29": "Заможністю безбожник тішитись недовго буде, і силою хвалитись не повік йому, тому що багатства він примножити не зможе на землі.",
        "30": "І не уникнути йому Країни Мертвих. Вогонь засушить його юність, палючий Божий подих рознесе його.",
        "31": "У марноту нехай не вірить ревно, на нього ждуть лише розбиті сподівання.",
        "32": "Зав’яне він до часу, його галуззя не заквітне знов.",
        "33": "Він буде наче ягода, відірвана від ґрона, як квітка, зірвана з оливкового дерева. Не будуть визрівати плоди його турбот.",
        "34": "Безбожників юрма нічого доброго не зробить, поглине полум’я житло усіх, хто хабарі бере.",
        "35": "Вони приховують біду і злу дають життя, а їхні черева брехню плекають»."
    },
    "16": {
        "1": "Йов відповів так:",
        "2": "«Всі ваші просторікування я вже чув, а ваше співчуття породжує лише страждання.",
        "3": "Чи буде край балаканині нескінченній? Чи так стурбовані, що важко вам змовчати?",
        "4": "Так само міг би я вам дорікати, якби ми помінялися місцями. Я б звинувачень сипав рій невпинно і скрутно головою би хитав.",
        "5": "Та міг би я і підбадьорити, і втішить, я б ваші болі заспокоїть міг.",
        "6": "Страждань не зменшу тим, що я скажу вам, якщо ж мовчатиму, то не вгамую біль ніколи.",
        "7": "Навіть тепер мене замучує мій ворог, усю сім’ю мою понищив він.",
        "8": "Ти зморшками покрив чоло. Це проти мене свідчення, як і охляле тіло, і запалі очі, що промовисто говорять.",
        "9": "Зневага й Божий гнів роз’ятрили всі рани. Чому скрегоче Він зубами в гніві? У ворогів моїх з очей ненависть сипле.",
        "10": "Вони роззявили роти до мене, ущипливо кусаючись словами, юрмляться, підступаючись все ближче.",
        "11": "Віддав мене збоченцям Бог, під владу нечестивців.",
        "12": "Я жив спокійно, але Бог мені вчепився у загривок, трясти почав, розбив моє життя, мішенню вибрав для стрільби.",
        "13": "Вже лучники Його кільце замкнули. Безжалісно проколює Він нирки, і виливається на землю жовч моя.",
        "14": "Наносить рану Він за раною. Він стрімко наступає, мов воїн у бою.",
        "15": "Волосяницею прикрив я тіло, я переможений, я збитий з ніг.",
        "16": "Лице від сліз набрякло і почервоніло, лягла під очі смерті чорна тінь.",
        "17": "Хоча не знали утиску й насильства мої руки і чисту я творив молитву повсякчас.",
        "18": "О земле, кров мою не приховуй, нехай мій плач лунає навкруги.",
        "19": "Є й зараз високо на небі свідок, що може свідчити на захист мій.",
        "20": "Хай перекладачем моїм він буде, хай буде моїм другом перед Богом, коли з моїх очей струмують сльози.",
        "21": "За мене заступиться він перед Богом, розсудить він між смертним і його сусідом.",
        "22": "Бо не мине і кілька років, як я піду туди, звідки немає вороття»."
    },
    "17": {
        "1": "«Мій дух понищено, життя поволі гасне, могила — ось на мене що чекає.",
        "2": "Усяк мене на глум здіймає, а я лише дивлюся, як зрадливо мене шпиняють.",
        "3": "Прийми, о Боже, безневинності обітницю мою, бо хто, крім тебе, це підтвердить може?",
        "4": "Ти запечатав розум їм, відняв здоровий глузд, тому від них не жди пошани.",
        "5": "Існує істина, що заради друга можна й про дітей забути; однак всі мої друзі, зрадою відмінні, війною на мене йдуть.",
        "6": "Бог мене виставив на посміховисько юрбі. І кожен у лице мені плює.",
        "7": "На очі сльози набігають так, що ледве бачу, від голоду вже перетворився я перетворився я на тінь.",
        "8": "Вражає праведних людей мій жалюгідний стан, тому невинні постають проти безбожних.",
        "9": "Людина віддана не схибить з обраного шляху, зміцниться той, у кого чисте є сумління.",
        "10": "Ідіть усі у наступ знову, немає мудреця між вами, щоб звинуватити мене, я не знайду такого.",
        "11": "Життя скінчилося, зруйновані всі вимріяні серцем наміри й бажання.",
        "12": "Змішалось все у них: їм день як ніч, а морок світлом виглядає.",
        "13": "Якщо Шеол бажаю мати за притулок і розстеляти ліжко в темряві могильній,",
        "14": "якщо кажу могильній ямі, що вона мені за батька, а червам — що вони мені за матір чи сестру,",
        "15": "то де тоді живе моя надія, хто сподівань моїх побачить може слід?",
        "16": "Чи спуститься вона до брам Шеолу, чи нам разом судилося перетворитися на порох?»"
    },
    "18": {
        "1": "Тоді відповів Білдат із Шуа:",
        "2": "«Як довго ще чекати кінця таких розмов? Прийди до тями, вніми порадам нашим.",
        "3": "Чому в твоїх очах ми виглядаємо дурними, чому звертаєшся до нас, немов до дурнів?",
        "4": "Терзаєш собі душу гнівом марним. Хіба спустошиться земля заради тебе, чи скеля з місця рушить?",
        "5": "Без сумніву, що світло кривдників погасне, і їх не грітиме вогонь життя.",
        "6": "Вже темрява прокралась у шатро безбожника, вгас світильник, що висів у нім.",
        "7": "Повільною стає його швидка хода, і з ніг його збивають власні наміри підступні.",
        "8": "Піймається нога у пастку, ним поставлену, коли він ступить в замасковану решітку.",
        "9": "Капкан уп’ється в його ногу, захопить туго, вирватись не дасть.",
        "10": "Десь є на світі мотузок прихований, щоб буть сильцем для нього, та пастка на його шляху.",
        "11": "Його повсюди переслідують нещастя і звідусюди навздогін йому спішать.",
        "12": "Біда за ним полює, зголодніла, страждання вже крокує поруч, ладне з ніг звалити вмить.",
        "13": "Ввіп’ється в його тіло болячка невситима, смерть поїсть його і м’язи, і кістки.",
        "14": "Його відірвуть від надійного над головою даху і змусять вирушити до царя жахів.",
        "15": "В його оселі будь-хто зможе оселитися тоді, мов сіркою очистять місце, де він жив.",
        "16": "Як корінь спраглого деревця відсихає, а гілля в’яне, відмирає,",
        "17": "так само з пам’яті земної зникне він, на вулицях його ім’я не буде чутно.",
        "18": "Його штовхнуть із світла в морок і викреслять із цього світу.",
        "19": "Немає в нього ані сина, ні онука, ніхто не вижив там, де він селився.",
        "20": "На заході народ нажаханий, що випало йому! На сході люди вражені, як трапитись таке могло.",
        "21": "Таке життя, без сумніву, на богохульника чекає, хто відступається від Бога, той іншого нехай не жде»."
    },
    "19": {
        "1": "Озвався Йов на це:",
        "2": "«Як довго будете мені ятрити душу, як довго убивати будете словами?",
        "3": "Разів з десяток ображали; хіба не соромно вам дошкулять мені щораз?",
        "4": "Якщо я й справді помилявся, то помилки — мої, і вам з них немає ніякого діла.",
        "5": "Якщо і справді вам здається, що мені до вас далеко, якщо мої приниження — моя провина,",
        "6": "то знайте, то знайте, Бог мене принизив і розкидав навколо мене Свої сіті.",
        "7": "Кричу: „Допоможіть!” — то ані слова я у відповідь не чую. Коли ж про допомогу я благаю, то справедливості нема ніде.",
        "8": "Він на шляху мені наставив незборимі перешкоди, не можу я пройти, коли він мороком стежину перекрив.",
        "9": "Позбавив мене шани Він і збив з моєї голови корону.",
        "10": "Він розбивав мене з усіх боків. Я, переможений, втікаю. Й надію вже останню вириває Він, мов дерево, з корінням.",
        "11": "Він розпалився, гнівом заярів на мене, повівся так, неначе ворога зустрів.",
        "12": "Його війська, що наступають дружно, мені перекривають відступ, намет мій у кільце беруть.",
        "13": "В краї далекі Він моїх братів заслав, а близькі й друзі відвернулися від мене, мов не знають.",
        "14": "Не стало в мене родичів, приятелі давно мене забули.",
        "15": "І гості мої, й слуги, навіть, поводяться зі мною, як з чужинцем. Здається їм, що зайда я, не свій.",
        "16": "Звертаюсь я до служки, той мовчить, хоч я прошу у нього співчуття.",
        "17": "Моє дихання спротивіло дружині, від мене відвернулися гидливо діти.",
        "18": "А що вже дітки, й ті ненавидять мене, кепкують, ледь почну я говорити.",
        "19": "Усі найближчі друзі зневажають, бридким я став для тих, кого любив.",
        "20": "Перетворився я на шкіру та кістки, я ледве животію.",
        "21": "Благаю, заклинаю, згляньтесь, любі друзі, бо вразила мене Божа рука.",
        "22": "Чому мене ви переслідуєте так, як Бог, чому постійно відчуваю ваші збиткування на собі?",
        "23": "О, як би я хотів, аби мої слова записані були, щоб в книзі слід вони лишили.",
        "24": "Нехай би стилом і різцем залізним закарбували їх на скелі на віки.",
        "25": "Тому що знаю: Рятівник — живий, на захист встане він на цій землі.",
        "26": "І навіть після того, як залишу я це тіло, як зотліє моя шкіра, я побачу Бога.",
        "27": "Я сам Його побачу, на власні очі, не чужі, побачу Бога! Затамувавши подих, дня того чекаю.",
        "28": "Коли ви кажете: „Як можем переслідувати Його?” — коли у Ньому корінь всіх нещасть.",
        "29": "Про меч караючий самі не забувайте, бо гнів ваш, то є гріх, також меча достойний. Тоді ви зрозумієте, що справедливість є на все»."
    },
    "20": {
        "1": "Сказав тоді Зофар із Наамата:",
        "2": "«Мої передчуття тривожні змушують мене тобі відповісти про те, що відчуваю.",
        "3": "Від Йова чую нарікання, які образливо звучать для мене, і розуміє серце, що мовчать не може.",
        "4": "Хіба не знав ти з незапам’ятних часів, коли ще на землі з’явилася людина.",
        "5": "Хіба тоді відомо не було, що торжество зловмисників минуще, що свято кривдника триває тільки мить?",
        "6": "Бо його пиха тягнеться до неба, а голова сягає хмар.",
        "7": "Як той послід, назавжди зникне він, хто бачив його, лиш запитає: „Де ж він?”",
        "8": "Мов сон вчорашній, відлетить, примарою нічною щезне, його ніхто не зможе відшукати.",
        "9": "Хто часто бачився із ним, його вже не побачить, й домашні не зустрінуться очима з ним удома.",
        "10": "Почнуть у жебраків жебрачить його діти, а загребущі руки повернуть усе нахапане добро.",
        "11": "Були кістки його могутні по-юнацьки, але на порох сила та зітреться.",
        "12": "Хоч зло у роті має смак солодкий, і він ту смакоту ховає під язик.",
        "13": "Хоча не може він відмовитись від того, і намагається утримати подовше,",
        "14": "але закисне їжа та, поки дійде до шлунку, зміїною отрутою для нього стане.",
        "15": "Заковтує багатство він, а потім відригає, Бог його змусить виригати все те.",
        "16": "Він живиться зміїною отрутою, а потім смертельне гадюче жало увіп’ється в нього.",
        "17": "Він не побачить ні потоків повноводних, ні рік молочних, ні медових берегів.",
        "18": "Все, що нажив, він мусить повернути, бо загребти собі усе не зможе. Плоди трудів йому утіхи не дадуть.",
        "19": "Тому що бідних він гнітить, штовхає до зубожіння. Захоплює будинок, де й цвяха не забив.",
        "20": "Тому що він не знав, коли наситить решту своїх прагнень, але загарбане лише погибель принесе.",
        "21": "Адже ніщо не врятувалось від жаги його, і через те його багатство згине.",
        "22": "Коли він матиме усього повну чашу, посипляться на нього біди і нещастя, сповна спізнає він страждання силу.",
        "23": "Як буде повним черево його, Бог лють свою пошле на нього. Вона проллється струмом нескінченним.",
        "24": "Якщо почне тікати злодіяка від меча, тоді стріла із бронзи дожене його й проткне.",
        "25": "Він висмикнути спробує, витягне зі спини, та вістря вже проткнуло жовчний міхур. Тоді охопить жах його смертельний.",
        "26": "Скарби нагарбані залишаться в землі, вогонь нищівний пожере їх. Нікого не лишить живих у тій оселі.",
        "27": "Відкриють Небеса його провину, і здибиться земля в протесті гнівнім.",
        "28": "Нестримна повінь гніву Господа його оселю проковтне.",
        "29": "Ось яку долю кривдник дістає від Бога, такий от спадок Бог йому послав»."
    },
    "21": {
        "1": "Тоді сказав Йов:",
        "2": "«Послухайте, що вам кажу, уважно, нехай це буде втіхою для вас.",
        "3": "Прошу вас потерпіти і дати мені сказати, коли я виговорюсь, можна збиткуватися з мене.",
        "4": "А щодо мене, то чи я жаліюсь на людину? Чому б мені не бути нетерплячим?",
        "5": "На мене гляньте, подивуйтесь і з переляку рот закрийте.",
        "6": "Коли я думаю про це, то я жахаюся, і мене всього трясе.",
        "7": "Чому, старіючи, з роками нечестивці набирають сили?",
        "8": "Оточені вони нащадками своїми, їх внуки крутяться у них перед очима.",
        "9": "У домі їхньому спокійно і безпечно, і Божий гнів їм зовсім не страшний.",
        "10": "Бугай у них запліднює корів невтомно, виношує і тілиться корова у належний час.",
        "11": "Вони своїх дітей, немов овечок, відпускають гратись. Танцюють дітлахи, стрибають.",
        "12": "Вони співають, тамбурина й арфи звук почувши, і веселяться, як сопілка озветься.",
        "13": "На схилі літ живуть вони заможно і швидко та без болю йдуть в Шеол.",
        "14": "Вони говорять Богу: „Дай нам спокій, бо ми не хочемо знання Твоїх шляхів.",
        "15": "Ну, хто такий той Всемогутній, щоб Йому служити? Що матимемо з того, що Йому молитись будем?”",
        "16": "Звичайно, не в руках злостивих їх багатство, і я не поділяю їхніх міркувань.",
        "17": "Як часто той світильник нечестивця гасне? Як часто падає на їхні голови нещастя? Як часто, гніваючись, Бог карає їх нещадно?",
        "18": "Вони беззахисні, як соломинка на швидкому вітру, немов полова, що її кружляє вітроган.",
        "19": "Ви скажете: „Нещастя Бог тримає для синів, нащадків нечестивця”. А я скажу вам: „Хай злостивцеві відплатить Бог, щоб знав нещасний”.",
        "20": "Нехай би очі його бачили, як сам же він конає, хай знав би силу гніву Всемогутнього.",
        "21": "Тому що дім, сім’я хіба йому потрібні, коли вже лік життя іде на дні?",
        "22": "Чи вчити Бога, як вирішує Він сам, кого підносити найвище.",
        "23": "Цей в повнім розквіті вмирає, цілком спокійний і безпечний.",
        "24": "Тіло вгодоване, кістки міцні.",
        "25": "А той нещасний гірко помирає, не звідавши ніколи, що є щастя.",
        "26": "Ці двоє разом ляжуть в домовину, і знайдеться пожива червам.",
        "27": "Вам не сховати думок своїх від мене, не приховати, що ви плетете змову.",
        "28": "Тому що ви питали: „Де палац, в якому мешкає вельможний пан? Де той намет, в якому кривдники живуть?”",
        "29": "Хіба ви не про це питали перехожих, хіба не згодилися з їхніми словами,",
        "30": "що той, хто творить зло, спасеться від нещастя, що знайде порятунок в судний день?",
        "31": "Хто кинув у лице йому гіркі докори звинувачень? Хіба йому відплатить хтось за зло, яке він заподіяв?",
        "32": "Коли його несуть ховати, біля могили є кому стояти і оплакувати його.",
        "33": "Тож і земля такому буде пухом, і тисячі людей ітимуть за труною.",
        "34": "Як можете втішати пустослів’ям? Тож ваша відповідь нічим не допоможе»."
    },
    "22": {
        "1": "Тоді озвався Еліфаз із Темана:",
        "2": "«Чи має користь Бог із чоловіка? Чи може мудрий у нагоді Йому бути.",
        "3": "Чи втішить Бога, як очистиш ти свій шлях? Чи шлях твій бездоганний вигідний Йому?",
        "4": "Хіба через побожність і боязкість повчає Він тебе і йде судитися з тобою?",
        "5": "Чи не занадто ти гріхів набрався? Немає ні кінця, ні краю беззаконню.",
        "6": "Ти ні за що з братів своїх зідрав заставу і бідняків до нитки обібрав.",
        "7": "Ти спраглому не подаси води напитись, а у голодного із рота видереш шматок.",
        "8": "Хто має силу, той землею володіє, живе на ній вельможний чоловік.",
        "9": "Ти проганяєш удовиць, не даючи нічого, безбатченки-сирітки через це страждають.",
        "10": "Тому й наставили кругом на тебе сіті, тому і страх тебе зненацька обіймає.",
        "11": "Тому і темінню стає для тебе світло, тому і з ніг зіб’є тебе раптово повінь.",
        "12": "Хіба не вище всіх Господь на небесах? Хіба величні зорі він не зверху споглядає?",
        "13": "А ти говориш: „Що там знає Бог, чи може Він судити через темну хмару?",
        "14": "Він схований за хмарами густими, і нас Він не побачить на землі, як Небесами походжає”.",
        "15": "Чи будеш ти триматися стезі, якою твої предки йшли, яку безбожники для себе протоптали?",
        "16": "До часу їх не стало, їх знесло, як ту оселю повінню змиває.",
        "17": "Вони звертаються до Бога: „Дай нам спокій!” „Що Всемогутній зробить нам?” — вони говорять.",
        "18": "Хоча це Він добро у їхній дім приніс, але триматимуся я від них подалі.",
        "19": "Радіють праведні, коли зачують про біду злостивих, невинні потішаються над злими:",
        "20": "„Хіба не згинули у вогні всі ті, хто нам наперекір ішов?” Й багатство їхнє у вогні палає.",
        "21": "Корися і живи у згоді з Богом, тоді лиш доброта зійде на тебе.",
        "22": "Із Божих уст приймай поради слушні, і серцем дослухайся і сприймай їх.",
        "23": "Якщо повернешся до Всемогутнього, відродишся. Подалі викинь злість.",
        "24": "Якщо на золото ти глянеш, як на порох, якщо офірське золото ти викинеш у ріку,",
        "25": "якщо лиш Всемогутній буде золотом твоїм і найдорожчим твоїм сріблом,",
        "26": "тоді у Всемогутньому ти радість відшукаєш, тоді повернешся лицем до Бога.",
        "27": "Помолишся йому, і Він тебе почує, обітницю, що Богу дав, ти сповниш.",
        "28": "Ти приймеш рішення, і здійсниться твій задум, тебе чекає світлий шлях.",
        "29": "Коли у інших трапиться біда, порадиш ти піднять лице до Бога, і Він спасе смиренних.",
        "30": "Він навіть винного звільнить, своєю чистотою ти спасеш і грішних»."
    },
    "23": {
        "1": "Йов сказав:",
        "2": "«Навіть сьогодні скаржусь гірко, я стогну, та тверда й важка рука у Бога.",
        "3": "Як я хотів би знати, де його знайти, щоб міг дістатися туди, де Він живе.",
        "4": "Я розповів би по порядку все, як сталось, я б мовив переконливі слова.",
        "5": "Я знав би відповідь Його тоді і зрозумів би, що мені сказати Він має.",
        "6": "Хіба почав би Бог зі мною сперечатись, лиш правом сили скориставшись? Ніколи! Він би слухати мене почав.",
        "7": "Тоді людина чесна з Ним судитися б могла, і я б звільнивсь нарешті від судових справ.",
        "8": "Вперед іду я, а Його немає, вертаюся назад, Його не помічаю.",
        "9": "Якщо ліворуч Він, я повернусь і не впізнаю, коли праворуч, тоді не помічу Його й там.",
        "10": "Але ж насправді знає Він, який я, якби мене Він випробував і побачив, що вийшов чистим я, мов золото найвищого ґатунку.",
        "11": "Ступали мої ноги по Його слідах, Його тропами і не збився зі шляху.",
        "12": "Його наукою я керувався безвідмовно, у серці пестив я слова, що з уст Його злітали.",
        "13": "Бог — праведний, і цей закон незмінний. Хто з смертних може сперечатись з цим? Що забажає Він здійснити, те і зробить. Що забажає Він здійснити, те і зробить.",
        "14": "Бог зробить те для мене, що задумав, і інших Він так само, як мене, веде.",
        "15": "Тож ось чому наляканий я перед Ним стою, роздумую про все і страхом переймаюсь.",
        "16": "Із волі Божої я мужність втратив, мене лякає Всемогутній Бог,",
        "17": "Оскільки й досі я у темряву вдивляюсь, і морок лиха огорнув моє лице, та все ж мовчати я не стану»."
    },
    "24": {
        "1": "«Чому Всемогутній бачить весь наш час, а ми про дні Його не знаємо нічого?",
        "2": "Лихі людці межі переставляють на свій розсуд, крадуть худобу і женуть на інше пасовисько.",
        "3": "І у сиріт крадуть вони ослів, і відбирають за борги худобу у вдів.",
        "4": "Збивають бідняків з путі, й вони десь переховуватись мусять.",
        "5": "Мов дикі віслюки, сіроми у пустелі бродять, вишукують в пісках, де б хліб знайти для діток.",
        "6": "Вони збирають на полях багатіїв солому, у кривдників по виноградниках збирають рештки.",
        "7": "Голі й неприкриті, ніч вони проводять, від холоду нема чим захиститись.",
        "8": "Під зливами до нитки промокають в горах і туляться до виступів гірських, аби сховатись.",
        "9": "Зловмисники сиріток від грудей крадуть, беруть дітей у бідних як заставу",
        "10": "Тиняються вони із неприкритим тілом, самі голодні, ситому снопи несуть.",
        "11": "Оливу з-поміж жорен добувають, із винограду вина чавлять, а самі ж геть від спраги чорні.",
        "12": "По місту котить хвилі стогін мертвих, поранені про допомогу ледь шепочуть, та Він не чує. Та Бог поводиться так ніби все нормально.",
        "13": "Є ті, для кого світло — ворог, вони не визнають Його, Його шляхом не йдуть.",
        "14": "Убивця в сутінках встає, слабких вбиває та нужденних, а ніч настане, тоді злодієм він стає.",
        "15": "Про вечір мріє перелюбник і каже: „Хто мене побачить?” — й обличчя прикриває своє.",
        "16": "Вони вночі в оселі прокрадаються, удень, замкнувшись, причаїлись по кутках, адже до світла геть вони не звикли.",
        "17": "Для них глибока ніч — то ранок, бо з безпросвітним мороком вони на „ти”.",
        "18": "Вони, мов та билина у стрімкім потоці, і проклята земля, що їм дісталася у спадок, тому й у винограднику ніхто врожаю не збере.",
        "19": "Як посуха і спека талий сніг крадуть, так і Шеол поглине грішників земних.",
        "20": "Забуде про людину рідна матір, і черви посмакують ним, йому немає місця в пам’яті людській, і гине зло, як дерево з оголеним корінням.",
        "21": "Бездітну жінку нечестивець ошукає, і помічником не буде він вдові.",
        "22": "Своєю силою злі люди нищать правителів могутніх й стають могутніми самі, однак за їх життя ніхто не зможе поручиться.",
        "23": "На мить їм успіх і багатство голову кружляє, а завтра що?",
        "24": "Зловмисникам недовго тішитися і пишатись, так хутко опадуть, зів’януть, наче мальви квіт, і зріжуть їх, як колоски пшениці.",
        "25": "Якщо це все не так, хай доведуть мені, що я брехун, й моєму слову не повірять»."
    },
    "25": {
        "1": "Тоді почав Білдат із Шуа говорити:",
        "2": "«Йому належать влада й страх. Він втихомирює усе, бо Він — у висоті найвищій.",
        "3": "Хіба злічити можна Його військо? На кого Його світло не зійде?",
        "4": "Як перед Богом може праведною буть людина? Як може чистим бути той, хто вийшов з материнської утроби?",
        "5": "Насправді навіть місяць не яскравий, зірки, і ті в очах Його не чисті.",
        "6": "Тим більше чоловік, він є лише личинка. Таж син людський — не більше черв’яка!»"
    },
    "26": {
        "1": "Йов відповів на те:",
        "2": "«То як же ви убогому допомогли? То ж як безсилі руки ви зміцнили?",
        "3": "Яку пораду слушну ви дали дурному? Якої мудрості його навчили?",
        "4": "Хто допоміг вам вимовити ці слова і хто натхнення дав вам говорити?",
        "5": "Померлих духи корчаться у муках під водою з істотами, що там живуть.",
        "6": "Шеол оголений з’являється на очі Богу, і Абаддон нічим прикритися не може.",
        "7": "Над порожнечею розкинув північ Він, підвісив небо до нічого.",
        "8": "У хмарах Він збирає води, і хмари не розірвуться від їхньої ваги.",
        "9": "Він повен місяць затуляє від очей, його лице за хмарами ховає.",
        "10": "Проклав межу Він на поверхні вод, від темряви щоб світло відділити.",
        "11": "Тремтять небесні основи, нажахані погрозами Його.",
        "12": "Він втихомирив море силою Своєю, 3 а розумом Своїм звалив насмерть Рагава.",
        "13": "Він прояснив Своїм диханням небеса, Він наздогнав втікаючого змія і проткнув.",
        "14": "І це лише дещиця того, що може Він здійснити. Ми чуємо лиш Його шепіт. Кому під силу осягнути грім могутності Його?»"
    },
    "27": {
        "1": "По тому Йов вів далі мову:",
        "2": "«Поки існує Бог, Який позбавив справедливості мене, поки існує Всемогутній, що гіркотою мені душу отруїв,",
        "3": "наскільки вистачить мені дихання, наскільки Божий Дух мене тримати буде,",
        "4": "уста мої не вимовлять брехні, і з язика зрадливе слово не злетить.",
        "5": "Ні, вам я не скажу про вашу правоту, поки живий, не визнаю, що в чомусь схибив.",
        "6": "Невинність я відстоюю й не відступлюсь, поки живий, не матиму я докорів сумління.",
        "7": "Нехай зловмисниками будуть вороги мої, нехай несправедливі напади жорстокою карою відізвуться.",
        "8": "Адже яку надію матиме безбожник, коли відмовиться від нього Бог, коли Він забере життя у нього?",
        "9": "Хіба до Бога долітає крик про допомогу, коли страждання валяться раптово?",
        "10": "Чи ласку він знайде у Всемогутнього? Чи буде він звертатися щораз до Бога? Ні!",
        "11": "Пораджу дещо Вам про те, що в Божій владі, не приховаю намірів Усемогутнього від вас.",
        "12": "Авжеж, ви все це бачили самі. Чому тоді ведете марні балачки?",
        "13": "Для кривдника такою Божа воля є, ось що дістанеться від Всемогутнього злостивцю.",
        "14": "Якщо синів багато має він, то меч дістане їх; не буде вдосталь хліба у його нащадків.",
        "15": "Знайдуть хвороба й смерть усіх, хто після нього буде жити, не будуть вдови голосить за ним.",
        "16": "Хоча громадить срібло буде злодіяка, як пилюку, і назбирає одягу собі, мов глини,",
        "17": "нашиє він, та праведники зносять, і безневинні срібло розподілять.",
        "18": "Він розбудує дім свій, нетривке гніздо, як свій курінь будує сторож лиш на літо.",
        "19": "Багатим він лягає спати, але прокинеться убогим, розплющить очі вранці, а багатства вже нема.",
        "20": "Мов повінь, його страхи поглинають, вночі буремний вітер викрадає його.",
        "21": "Здіймає східний вітер бідолаху і несе, із дому вимітає його навіки.",
        "22": "Жбурляє й крутить без жалю у вирі, хоч як людина прагне врятуватись від стихії.",
        "23": "В долоні плеще і свистить шипить до Бога зі свого осідку»."
    },
    "28": {
        "1": "«Існує справді срібна жила, і місце є, де виплавляють щире золото.",
        "2": "Залізо добувають із руди, а камінь переплавляють на мідь.",
        "3": "Порушить вічну темряву у шахті чоловік, обійде всі її кутки з кінця в кінець, шукаючи руду у мороці копальні.",
        "4": "Далеко від осель людських шукають рудокопи і риють землю там, де віднаходять жили, у тих місцях, де люди не були ніколи, підвішені, розгойдуються на мотуззі.",
        "5": "Хліб на землі росте, а під землею інше все існує, там все клекоче, ніби у вогні.",
        "6": "Земне каміння — то є схованка сапфірів, в піску ховається і золотий пісок.",
        "7": "Туди дороги жоден хижий птах не знає, орлиний погляд не проник туди.",
        "8": "Найсміливіші звірі там ніколи не ступали, і лев ніколи там не був.",
        "9": "Людина висікає в скелі шлях, вона зрушує з місця цілі гори.",
        "10": "Прорубує тунелі у горах, там відкриваються очам скарби земні.",
        "11": "Людина дамби на річках будує, виносить на поверхню те, що сховане від світла.",
        "12": "А мудрість, де її знайти? Де розум схований?",
        "13": "Ніхто того не знає, його не розшукаєш там, де мешкає людина.",
        "14": "„Він не в мені”, — говорить океан. І море вторить: „В мене теж його немає”.",
        "15": "За золото його змінять не можна, і ні за які гроші не придбати його.",
        "16": "Офірське золото в торгах за нього не піде, ні онікс-самоцвіт, ані сапфір.",
        "17": "Ні золото, ані кришталь зрівнятись з ним не можуть у ціні, і виміняти на вироби із золота його не вдасться.",
        "18": "Не варто згадувати корали та кришталь, бо мудрості ціна за перли вища.",
        "19": "Не йде у порівняння з ним топаз із Ефіопії, на терези не покладеш за нього щире золото.",
        "20": "А мудрість, де вона береться? І розуміння де живе?",
        "21": "Прихований він від очей всього живого, прихований він від птахів небесних.",
        "22": "Говорять смерть і Абаддон: „Ми лише краєм вуха про це чули”.",
        "23": "Шляхи до нього знає тільки Бог, де розум мешкає, лиш Господу відомо.",
        "24": "Бо Він побачить може край землі, під небесами зір Його все бачить.",
        "25": "Коли замислив Він, яка вага у вітру мусить бути, коли ще визначив Він міру для води,",
        "26": "коли розпорядився про дощі, коли проклав шляхи Він для грози та блискавиці,",
        "27": "тоді побачив мудрість Він і оцінив, схвалив її і навіть перевірив.",
        "28": "Тоді сказав Він людям: „Послухайте, Господній страх — ось що є мудрість, а розум — то відштовхування зла”»."
    },
    "29": {
        "1": "І далі Йов пояснював:",
        "2": "«Хотів би я, аби життя моє текло, як в давні часи, коли мене беріг Господь.",
        "3": "Коли Його світильник наді мною сяяв, коли я йшов крізь морок за Його вогнем,",
        "4": "коли у розквіті я був, коли ще дружба Божа в моїм наметі мешкала,",
        "5": "коли ще Всемогутній був зі мною, коли я жив оточений синами,",
        "6": "коли мій кожен крок купався в молоці, коли зі скель мені текла олива,",
        "7": "коли виходив я до брами міста і на майдані місце посідав,",
        "8": "переді мною молодь розступалась, а сивочолі зводились на ноги,",
        "9": "коли вельможі при мені змовкали, і на вуста свої долоні клали,",
        "10": "коли правителів змовкали голоси і язики до піднебіння прилипали.",
        "11": "Вони хвалили все, що я казав, і кожен крок мій схвалювали дружно,",
        "12": "оскільки бідний люд я рятував, коли зверталися за поміччю до мене, коли підтримував безпомічних сиріт.",
        "13": "У злидні скинутий благословляв мене, і вдів серця від радості співали.",
        "14": "І праведність мені служила за вбрання, а справедливість за тюрбан мені була.",
        "15": "Я був очима для сліпого я був ногами для кривого.",
        "16": "Я для нужденних батьком був. Я навіть розбирав ті справи, яких не знав.",
        "17": "Злі приниження володарів спиняв я, й рятував слабкіших з рук гнобителя.",
        "18": "Тоді я подумки сказав: „Умру в своєму домі, я дні свої помножу, мов пісок”.",
        "19": "Моє коріння досягне води, роса нічна мої гілки зволожить.",
        "20": "Постійно сили будуть відновлятись, лишатиметься лук в моїх руках тугим.",
        "21": "Уважно прислухалися до мене всі і мовчки слухали, коли поради я давав.",
        "22": "Їм нічого було додати, мої слова живили їх, мов дощ.",
        "23": "Вони мене чекали, як дощу, роти, як на весняну зливу, спрагло розтуляли.",
        "24": "Коли я посміхався їм, не могли повірити, мій усміх дуже тішив їх.",
        "25": "Обрав для них я шлях і став главою, жив серед них, як цар зі своїм військом, як втішник для скорботних»."
    },
    "30": {
        "1": "«Тепер же з мене насміхаються молодші. Це ті молодики, батькам яких я б не дозволив з собаками разом пасти овець.",
        "2": "І навіть сила їхніх рук — що мені з неї? Бо ж їхня сила полишила їх.",
        "3": "Нестатками і голодом забиті, вони вгризаються у те, що вже давно засохло, все винищене і зруйноване усе.",
        "4": "Вони скубуть гіркий просвирник, а корінь ялівця їх зігріває.",
        "5": "Їх вигнали і відділили від людей, кричать на них, немовби на злочинців.",
        "6": "І змушені вони тулитись в пересохлих руслах рік, в печерах, між камінням.",
        "7": "Вони сумують, тужать між кущами або збираються гуртом між колючками.",
        "8": "Вони дурні і безіменні, їх батогами вигнали і знехтували всі.",
        "9": "Тепер вони про мене плещуть язиками, про мене розпускаючи плітки.",
        "10": "Вони гидують мною звіддалік, без сумнівів плюють мені в обличчя.",
        "11": "Тому що Він послабив тятиву й мене принизив, планують знищити мене, як місто, що в облозі.",
        "12": "На мене суне справа натовп лютий, збиває з ніг. Вони мене згубити замишляють.",
        "13": "Ось вже прорвались на мою стежину, мене зживають зо світу. Немає звідки ждати допомоги.",
        "14": "Ось вони сунуть, ніби крізь пролом, мене вражають в найслабкіше місце.",
        "15": "Охоплений я жахом невимовним мов вітром здуло вдачу мою горду, хмариною розвіялось спасіння.",
        "16": "Тепер із мене виливається душа, впилися в мене дні мої скорботні.",
        "17": "Вночі Він штрикає зсередини мої кістки, і біль гризе мене і не вщухає.",
        "18": "Щодуху шарпає Він одяг мій і штурхає, вчепившись в комірець хітона.",
        "19": "Швиргає Бог мене в багнюку, і перетворює на пил і попіл.",
        "20": "Волаю я про допомогу Твою, Боже, та не озвався Ти. Стою перед Тобою, але Ти уваги не звертаєш.",
        "21": "Ти став безжалісним до мене. Свою ненависть Ти на мене виливаєш.",
        "22": "Шторми турбот на мене насилаєш, вітер мене носить, чи змушуєш від переляку мліти, бо ревеш громами.",
        "23": "Я знаю, Ти мене у смерть повернеш, туди, де зустрічаються усі живі.",
        "24": "Ніхто, звичайно, руку не підніме на того, хто уже на світі не жилець, як той в смертельну мить на допомогу буде кликати.",
        "25": "Хіба не плакав я за тими, хто страждав? Хіба душа моя за бідними не сумувала?",
        "26": "Я справді до добра тягнувся, а обернулося на зле. Я світло виглядав, а непроглядна тьма спустилась.",
        "27": "Кипить у мене все всередині невпинно, настали дні страждань.",
        "28": "Ходжу я почорнілий не від сонця. На зібранні підвівся я і допомоги попросив.",
        "29": "Шакалам став я братом, для страусів я друг.",
        "30": "І шкіра на мені вже почорніла, горить в гарячці тіло.",
        "31": "Пісні жалобні — ось на що налаштовано арфу мою, а сурми — на жалобний спів»."
    },
    "31": {
        "1": "«З очима власними Угоду я уклав, щоб не дивились на дівчат з жагою.",
        "2": "Що Бог відводить людям з висоти, яку нам спадщину Усемогутній відпускає з неба?",
        "3": "Хіба це не страждання для злостивих, чи не погибель для неправедних людців?",
        "4": "Хіба не Бог за кожним стежить кроком, хіба не Він пильнує за моїм шляхом?",
        "5": "Якщо я марнославно жив, чи поспішив когось обшахрувати,",
        "6": "хай тоді Бог на терезах надійних зважить, щоб пересвідчитися міг в моїх чеснотах.",
        "7": "Якщо звернув я з правильного шляху, якщо мене ввели в спокусу очі, якщо до рук моїх прилипло щось чуже,",
        "8": "тоді нехай те, що я посадив, хтось інший з’їсть, нехай мої посіви вирвуть із корінням.",
        "9": "Якщо не витримало серце зваб жіночих і я у двері друга заглядав, аби до жіночки його пробратись,",
        "10": "нехай тоді для іншого моя дружина зерно змеле, хай інші схиляться над нею уночі.",
        "11": "Тому що перше — це поганий вчинок, а друге — це вже злочин, за який судити треба.",
        "12": "Бо це — вогонь, що спалить все, він міг би зжерти все моє добро.",
        "13": "Якби я був несправедливий до слуги й служниці, коли вони до мене скаржитись прийшли,",
        "14": "що б я тоді робив, коли Господь підвівся, щоб перевірить, що б Йому я відповів?",
        "15": "Чи не так само, як і їх, мене Господь у материнськім лоні сформував?",
        "16": "Якщо відмовив бідним я у тім, що потребують, якщо я змусив очі вдів від сліз почервоніти,",
        "17": "якщо не розділив із сиротою хліба шмат,",
        "18": "бо з юних днів про нього піклувався, наче батько, і з народження мого я піклувався про вдову,",
        "19": "якщо я бачив, що комусь нема у що вдягнутись, чи бачив я нужденного, ледве прикритого лахміттям,",
        "20": "чи ж він не дякував мені за всі турботи, чи ж не зодягнений, зігрітий був він вовною з моїх овець?",
        "21": "Якщо підняв я руку на сирітку, що допомоги просив біля брами,",
        "22": "тоді нехай плече звихнеться, нехай рука зламається у лікті.",
        "23": "Бо я найбільш боюся посланої Богом кари, Його велич лякає мене.",
        "24": "Якби упевненість від золота я мав, якби сказав, що лиш йому я вірю,",
        "25": "якби радів я з власного добра, чи з того, що розбагатів зненацька,",
        "26": "якби я сонця помічав сіяння, чи місяця величного ходу,",
        "27": "щоб серце від краси зачарувалось, і поклонявся б їм, і поцілунки слав,",
        "28": "то навіть це за злочин би вважалось, вартий кари, бо я б тоді був Бога зрадив.:",
        "29": "Якби радів я з того, що мій недруг потерпає, чи святкував його страждання,",
        "30": "але я не сказав йому нічого злого, ані проклять на голову його не слав.",
        "31": "Хіба з мого намету люди не казали: „Хто з тих, кому дав м’ясо Йов, не мав утіхи?”",
        "32": "Не довелося подорожньому провести ніч надворі, бо я відкрив для нього двері й запросив зайти.",
        "33": "Якби я замовчав свої гріхи, як інші це зробили б, щоб приховати в серці злочини свої,",
        "34": "злякавшись натовпу великого довкола, чи боячись зневаги родичів близьких, не вийшов би з намету, затаївся б,",
        "35": "як би хотів я, щоб хтось вислухав мене! Ось підпис мій, хай відгукнеться Всемогутній! Хай вороги письмово звинувачення Свої підтвердять.",
        "36": "Я б на плечі носив той знак, звичайно, і на корону переніс би його теж.",
        "37": "Йому б я звіт давав про все, що я зробив і шанобливо, як до князя, я б звертався.",
        "38": "Якщо проти мене голосить земля, і борозни разом зайшлися у риданнях,",
        "39": "якщо я висотав із неї силу, не сплативши, чи жителів її призвів на смерть,",
        "40": "нехай тоді колючками зійде пшеничний лан і бур’яни замість ячменю вродять». На цьому скінчилося слово Йова."
    },
    "32": {
        "1": "Отже, троє чоловіків перестали докоряти Йову, оскільки він був переконаний у своїй невинності.",
        "2": "Однак Елігу, син Баракела бузитського з роду Арамового дуже розгнівався. Він дуже розлютився на Йова, бо той заявив, ніби він невинніший за Бога.",
        "3-4": "Розгнівався Елігу й на трьох друзів Йова за те, що вони не змогли дати належної відсічі Йову, а лише визнали, що він винний. Але через те, що друзі Йова були старші, Елігу чекав, доки вони виговоряться.",
        "5": "Побачивши, що ті троє не дістали відповіді, Елігу зшаленів.",
        "6": "Ось що Елігу, син Баракела бузитського сказав: «Я молодший літами, а ви вже постаріли. Тому я й сумнівався і боявся свою точку зору розкривати.",
        "7": "Себе я переконував: „Нехай говорить досвід, хай зрілість мудрості мене навчить”.",
        "8": "Проте в людині Божий Дух живе, і Всемогутнього дихання розум їй вселяє.",
        "9": "Не тільки сивочолі мудрість мають, не тільки старші сповідають справедливість.",
        "10": "Тому й сказав я: „Слухайте мене. Я теж розкрию свою точку зору”.",
        "11": "Чекав і справді я, поки ви говорили, і слухав, в чому дружно переконували ви його. Тоді як ви потрібні докази шукали,",
        "12": "уважно я над вашими словами міркував. І що ж, ніхто із вас не відповів достойно Йову, ніхто не доказав його неправоти.",
        "13": "Не варто вам казати: „Знайшли ми мудрість”. Хай Бог йому пояснить, а не чоловік.",
        "14": "Бо Йов не дав мені пояснень жодних, і я йому відповідати не буду вашими словами.",
        "15": "Вони замовкли, бо не знають, де слова їм брати, більше нічого додати.",
        "16": "А я чекав, поки вони замовкнуть, вони мовчать, і слів немає на устах.",
        "17": "Тепер моя настала черга, я висловлюся теж, що думаю про це.",
        "18": "Мені багато є про що сказати, всередині нуртує дух і просить не мовчати.",
        "19": "Живіт мій, мов невідкоркований бурдюк вина, яке його прорвати ладне, молоде.",
        "20": "Дозвольте, я скажу, щоб висловився дух, я розтулю вуста, щоб відповісти вам.",
        "21": "Чи висловити власну безсторонність. Я лестити нікому не збираюсь,",
        "22": "бо як це робиться, не звіку знаю я, бо мій Творець мене інакше прибере»."
    },
    "33": {
        "1": "«Тепер ти, Йове, вислухай уважно всі докази мої, усе, про що я говорити буду.",
        "2": "Я маю намір говорити зрозуміло.",
        "3": "Ідуть від серця чистого мої слова, про те, що знаю, щиро розповім.",
        "4": "Дух Божий сотворив мене, мені життя дав подих Всемогутнього.",
        "5": "Якщо ти можеш, то спростуй мене, зберися з силами і стань переді мною.",
        "6": "Ми перед Господом однакові з тобою, мене також зліпили зі шматочка глини.",
        "7": "Тобі нема чого мене боятись, я силами не можу мірятись з тобою.",
        "8": "До вух моїх дійшли твої слова, і я почув, що ти промовив:",
        "9": "„Я чистий і безгрішний, нема ніякої вини за мною.",
        "10": "А Він все вишуковує причини, аби мене вважати ворогом Своїм.",
        "11": "На ноги начепив мені кайдани, Він стереже усі мої шляхи, аби не втік”.",
        "12": "Насправді, Йове, ти не правий; сказати мушу, Бог за чоловіка вищий.",
        "13": "Чому ти звинувачуєш Його? Вважаєш ти, що рівний ти до Нього, тому і викликаєш сперечатись сам-на-сам?",
        "14": "Говорить Бог з одним інакше, ніж говорить з іншим. Вони того не розуміють.",
        "15": "Коли їм сниться сон, видіння уночі, коли глибока змора їх здолає в ліжку,",
        "16": "в таку годину Бог з людьми говорить, попереджає їх і відмовляє",
        "17": "від вчинку грішного, Він перешкоди зводить на шляху гордині.",
        "18": "Від смерті береже Він чоловіка, пильнує, щоб у річку смерті не вступив.",
        "19": "Коли у ліжку корчиться від болю чоловік, коли йому кістки постійно ломить, то Бог його попереджає й виправляє.",
        "20": "Тоді не може їсти чоловік, найвишуканіші страви не хвилюють.",
        "21": "Вагу втрачає так, що тіла вже не видно, стирчать лише самі кістки.",
        "22": "Його душа все ближче підступає до могили, його життя простує до кінця.",
        "23": "Якщо у нього буде Ангел Захисник, хоча таке трапляється і дуже рідко, підкаже він, як треба чесно жити.",
        "24": "І милосердний Ангел мовить: „Звільни його, не посилай в могилу, бо відкуп я знайшов для нього”.",
        "25": "Тоді наллється тіло молодим завзяттям повернеться він в молоді роки.",
        "26": "Почне молитись Богу чоловік, і буде втішений Господь і з радістю відкриє лик Свій, поверне справедливість чоловіку.",
        "27": "І той зізнається перед людьми: „Грішив я, зраджував я правду, та зиску жодного від того не зазнав”.",
        "28": "Бог порятунок дав моїй душі, і буду я життю радіти.",
        "29": "Бог робить так не раз, а двічі, тричі,",
        "30": "щоб вберегти людину від могили, щоб дати світло й радощі життя.",
        "31": "Послухай і прислухайся до мене, Йове, мовчи і дай мені договорити.",
        "32": "Якщо ти хочеш заперечити, скажи, бо хочу виправдати я тебе.",
        "33": "Якщо нема тобі чого сказати, помовчи, послухай, мудрості тебе навчу»."
    },
    "34": {
        "1": "Елігу вів далі:",
        "2": "«Послухайте, премудрі, що скажу вам, і ви, розсудливі, зверніть на те увагу.",
        "3": "Тому що вухо випробовує слова, так само, як язик куштує їжу.",
        "4": "Для себе виберемо, що є справедливе, давайте вирішим самі, що є добро.",
        "5": "Тому що Йов говорить: „Я невинний, мене позбавив права Бог.",
        "6": "Хоч я не схибив, брехуном мене зовуть, хоч я нічим не завинив, я маю невигойну рану”.",
        "7": "Чи є ще хтось, на Йова схожий, хто богохульствами зволожує уста, немов водою.",
        "8": "З неправедними зустрічі шукає із тими знається, які закон переступили.",
        "9": "Бо стверджує, що Богу нічого годити, користі буде з того мало.",
        "10": "Тому послухайте мене усі, хто розум має, це ж ясно: Всемогутній і злочин — несумісні, нічого спільного зі злом не має Бог.",
        "11": "Людині Бог віддячує по справах — що заслуговує, те й матиме від Нього.",
        "12": "Немає сумніву ніякого у тому, що Бог не може бути винний, і справедливості не перекрутить Всемогутній.",
        "13": "Ким був призначений Він правити землею, хто владу дав Йому, щоб світом керувати?",
        "14": "Якби задумав Він забрати дух і подих,",
        "15": "то разом зникла б плоть уся, і чоловік на порох обернувся.",
        "16": "Якщо ви справді розумом наділені, то зважте, прислухайтесь до того, що я вам кажу:",
        "17": "Хіба пошле злочинників за ґрати Той, хто Сам ненавидить закон і справедливість? Чи звинуватите ви в кривді справедливого і сильного?",
        "18": "Це Бог царю говорить, що той нікчема, вельможних може нечестивцями назвати.",
        "19": "Господь князям не дасть ніяких переваг, ані багатому перед нужденним, бо всі вони творіння Бога.",
        "20": "Раптово помирають люди — здригнуться і відійдуть в інший світ. Могутні зникнуть, хоч ніхто не ворухнув і пальцем.",
        "21": "Бо стежать Його очі за шляхом людини, не приховається від Нього жоден крок.",
        "22": "Немає місця безпросвітного, ні темряви смертельної, де б заховатися могли від Бога нечестивці.",
        "23": "Тому то не людина призначає час, коли до Бога на спокуту йти.",
        "24": "Вельмож Він прибере без дізнання, на їхнє місце враз поставить інших.",
        "25": "Тому що стежить Він за їхніми ділами, вночі скидає їх, для них життя кінчається на тому.",
        "26": "За їхні підступи карає їх відкрито і на очах у всіх, хто бачить.",
        "27": "Карає їх, бо відвернулися від Нього, не зваживши на всі Його шляхи,",
        "28": "і бідних довели до того, що ті волають і звертаються до Бога. Та пригноблених Він чує плач.",
        "29": "Коли Він змусить змовкнути стражденних, хто дорікне Йому у беззаконні? Як Бог відвернеться, то не знайде Його ніхто: дарма, чи то один, чи ціле плем’я.",
        "30": "Він не дозволить, щоб царем був беззаконний чоловік, і не допустить, щоб народ потрапив в пастку.",
        "31": "Але звернись до Бога і скажи: „Так, винен, більше я грішить не буду.",
        "32": "Навчи мене того, чого я ще не розумію, якщо зробив щось зле, того не повторю”.",
        "33": "Чи Бог тобі відплатить, як бажаєш, якщо цураєшся Його законів? Тобі вирішувати, як далі жити, не мені. Ну ж бо, скажи, як розумієш.",
        "34": "До мене звернуться досвідчені мужі і люди з розумом, почувши, скажуть:",
        "35": "„Не розуміє Йов того, що сам говорить, немає мудрості в його словах”.",
        "36": "Потрібно було б випробувати Йова, бо він відповідає, як лихі людці,",
        "37": "тому що він примножує свій гріх, він збільшує провину, сидячи між нами і звинувачуючи Бога знов і знову»."
    },
    "35": {
        "1": "Потім Елігу сказав:",
        "2": "«Чи справедливим ти вважаєш те, що кажеш: „Я більш правий, аніж Господь. Не Бог, а я правий?”",
        "3": "Коли ти кажеш: „Що мені з того, коли я Богу догоджати буду, коли не буду я грішити знов?” —",
        "4": "я хочу відповідь тобі і твоїм друзям дати.",
        "5": "Поглянь на невеличкі хмари, що пропливають високо над головою.",
        "6": "Якщо грішиш, чи дошкуляєш Богу ти, Йому завдати шкоди неможливо. Якщо ти скоїв злочинів багато, що Богу з того?",
        "7": "Якщо невинний, що то є для Нього? Що з рук твоїх одержить Бог для себе?",
        "8": "Твої провини вплинуть на таких, як ти, людей, а не на Бога, і праведність твоя — також лише для них.",
        "9": "Страждають люди від немислимого гніту і звільнення від рук гнобителів чекають.",
        "10": "Ніхто не каже: „Де мій Бог, Творець мій, який дарує нам пісні вночі,",
        "11": "який навчає більше нас, аніж тваринний світ, який нам більше мудрості дає, аніж птахам небесним”.",
        "12": "Волають люди, але Він уваги не звертає, бо пихи нечестивці мають забагато.",
        "13": "Не дослухається Господь до закликів пустопорожніх, Всесильний і не помічає їх.",
        "14": "Як можеш ти жалітися, що ти Його не бачиш, чекати мусиш ти, бо твоя справа — перед Ним.",
        "15": "І справді, Він не виливає гнів на тебе і не зважає на твої гріхи.",
        "16": "Устами марно Йов ворушить, багато він говорить, але мало знає»."
    },
    "36": {
        "1": "І Елігу додав:",
        "2": "«Ще трохи почекай, дозволь мені все пояснити, бо через мене Бог сказати хоче.",
        "3": "Я здалеку почну й переконаю в тому, що мій Творець — правий.",
        "4": "Нема обману в твердженнях моїх, ручаюсь. З тобою розмовляє той, хто добре знає.",
        "5": "Могутній Бог, людей не зневажає Він. Могутній Він у мудрості Своїй.",
        "6": "Зловмисникам Він не дозволить жити, але пригніченим віддасть належне.",
        "7": "Від праведних Він не відступиться, не відверне очей від справедливого правителя, дозволить йому завжди посідати трон.",
        "8": "Якщо закутий хтось в кайдани, захоплений в полон болючим ланцюгом,",
        "9": "тоді роз’яснить Він, що скоїли, пихаті, у чому схибили, бо діяли нахабно.",
        "10": "Він вуха їм прочистить, аби чули, як треба виправлятися, і скаже, аби тримались далі від гріха.",
        "11": "Якщо послухаються і служити будуть, то житимуть в багатстві й щасті все життя.",
        "12": "Якщо не схочуть покоритися, проткне стріла їх, перейдуть річку смерті й щезнуть без сліду.",
        "13": "Злоститься той, у кого заржавіле серце, і навіть коли Бог кара його, не просить допомоги.",
        "14": "Помруть вони у розквіті років, як юнаки розпутні.",
        "15": "Але стражденних Бог врятує, Бог радий слухати таких людей.",
        "16": "Він витягне тебе з лещат біди, на простір, де утисків немає, в вільний і просторий світ, твій стіл ломитись буде від наїдків.",
        "17": "Але обтяжений ти хибними ділами, весь час твій відбирає тяжба, суд,",
        "18": "не дай багатим обдурить себе, не допускай, щоб підкупи тебе схитнули.",
        "19": "Чи зможуть твої статки чи впливові люди тебе порятувати від біди? О, ні.",
        "20": "Не треба ждати тої ночі, коли пощезне із землі увесь народ.",
        "21": "Пильнуй, щоб ти до зла не повернувся, бо ти, здається, зло, а не страждання, вибрав.",
        "22": "Всевладний і Всесильний Бог. Хіба ще є такий, як Він, наставник?",
        "23": "Хто Йому вказував, що має Він робити? Хто міг би вимовить, що Він зробив щось зле?",
        "24": "Не забувайте возвеличувати Бога, завжди Його оспівувати у піснях.",
        "25": "Діяння Божі всі бачить кожен, всі смертні стежать звіддалік за Ним.",
        "26": "Величний Бог, та ми його не можем осягнути, нам не дано пізнати, скільки Він живе.",
        "27": "По краплі Він з землі збирає воду, і умиває землю мрякою, дощем.",
        "28": "Він змушує слабенькі хмари мжичить і зливи проливає на голови людей.",
        "29": "Хто може передбачити погоду і грізний тріск Його шатра.",
        "30": "Це ж Він бо розкидає блискавки по небу і дно морське ховає під водою.",
        "31": "Так Він народами керує і дбає, щоб була пожива їм.",
        "32": "Він блискавку бере в долоні і направляє точно в ціль.",
        "33": "То грім Його, що провіщає бурю, худоба, й та це відчуває»."
    },
    "37": {
        "1": "«Коли я думаю про бурю ураганну, тріпоче серце і нерівно б’ється.",
        "2": "Прислухайтесь до грому голосу Його, послухайте, як гуркіт ллється з уст Його.",
        "3": "Він посилає блискавку, щоб освітила небо, заграва розлягається з кінця в кінець землі.",
        "4": "Гучний, величний голос Божий розсилає громи, ніхто не спинить гуркіт грому Божого.",
        "5": "Гримить чудовий голос Божий, вершить великі справи Він, яких ми осягнуть не в змозі.",
        "6": "Тому що снігу Він наказує: „На землю падай”. А зливі промовляє: „Дужче лий”.",
        "7": "Він кожного печаткою позначив, щоб всі могли довідатись, що Він зробив.",
        "8": "До лігва утікає все живе, щоб заховатись, пересидіти.",
        "9": "Із півдня налітає вітер штормовий, північні вітри холод принесуть.",
        "10": "Від подиху Бога утворюється лід і неосяжні води замерзають.",
        "11": "До того ж хмари Він наповнює водою, скрізь розсилає блискавки із них.",
        "12": "Кружляють небом хмарища важенні, виконуючи Боже повеління. Як Він бажає, над землею линуть.",
        "13": "Чи то заради покарання для землі, а, може, милості заради Він це зробив.",
        "14": "Про це послухай, Йове. Встань і поміркуй про чудеса Господні.",
        "15": "Чи знаєш ти, як хмарами керує Бог, як змушує вистрілювати блискавками небо?",
        "16": "Чи знаєш ти, як темні хмари розвіюються? Чи знаєш ти про неймовірні чудеса Того, Хто знає все?",
        "17": "Чи можеш ти, хто в одязі потіє, знати, чому південний вітер віє і змушує завмерти землю?",
        "18": "Чи можеш ти разом з Ним хмари розстилати, важкі, як дзеркало шліфоване латунне?",
        "19": "Скажи, що мусимо Йому сказати. Не можемо придумати нічого, бо не знаєм.",
        "20": "Хіба годиться перебивати Бога, щоб сказати самому? Це також безглуздо, як просити Бога смерті?",
        "21": "Отож ніхто не бачив світла, яскравого такого, як коли подує вітер і розвіє хмари, й очистить повітря, зробить прозорим його. Тоді яскравий жар приходить",
        "22": "із Зафона — те страшне й яскраве світло, що навколо Бога.",
        "23": "Не можем Всемогутнього ми осягнути, величний Він у силі, справедливості та правді. Він перед нами не звітує.",
        "24": "Тому Його й бояться люди, хоч Він на мудрагеля кожного і не зважає»."
    },
    "38": {
        "1": "Тоді із бурі до Йова звернувся Господь:",
        "2": "«Хто це, хто це чорнить пораду словами нерозумними?",
        "3": "Підпережись, як воїн. Тоді тебе спитаю Я, а ти Мені усе поясниш.",
        "4": "Де був ти в час, коли землі основи Я творив? Ну ж бо, скажи, якщо розумний ти.",
        "5": "Хто її виміри окреслив? Ти ж бо знаєш. І хто її відміряв потім?",
        "6": "Що є підґрунтям для земних основ, і хто землі поклав наріжний камінь,",
        "7": "коли всі зорі вранішні співали, і веселились Ангели, прославляючи плоди Його творінь?",
        "8": "Хто широчінь морську у брами взяв, коли вона лилась, немов із лона,",
        "9": "коли їй хмари одягнув і мрякою її запеленав,",
        "10": "коли кордони моря я провів і встановив залізні ґрати й двері,",
        "11": "коли сказав: „Ти можеш докотитися сюди й не далі, ось тут межа твоїх (могутніх) хвиль”.",
        "12": "Чи ти колись давав накази ранку, чи вказував зорі, де місце їй,",
        "13": "вхопити світлом край землі і витрясти негідників ізвідти?",
        "14": "Земля міняється, мов глина під печаттю, і постає, мов у святкових шатах.",
        "15": "Злим людям світло лише заважає: віднімеш темряву і руйнуються їх плани.",
        "16": "Чи довелось тобі колись на дно морське спуститись? Чи зміряв кроками незвідані глибини ти?",
        "17": "Чи показали тобі брами смерті, чи бачив браму, за якою смерті тінь?",
        "18": "Чи зміг ти дослідити шир землі безкраю? Якщо усе це знаєш ти, скажи.",
        "19": "Де шлях туди, де оселилось світло? А морок — де ночує він?",
        "20": "Ти, безперечно, знаєш, де кордони тьми, де стежка, що веде до її дому.",
        "21": "Ти все це знаєш, бо тоді вже народився, і не злічити, скільки днів прожив.",
        "22": "А чи бував колись ти у скарбниці сніжній, чи бачив місце, де сховався град,",
        "23": "який ховаю про лиху годину, коли настане час тривожний битви та війни?",
        "24": "Де шлях в той край, в якому розділяю світло і східний вітер дме в усі кінці землі.",
        "25": "Хто відкриває русла для бурхливих вод й дорогу перекатам грому прокладає,",
        "26": "щоб напоїть дощем безлюдні землі, пустелю, де немає ні душі,",
        "27": "щоб пустище напилося вологи і буйною травою проросло?",
        "28": "Чи має батька дощ, і звідки крапельки роси беруться?",
        "29": "З якого лона лід виходить? Чиїм дитям є вранішній мороз?",
        "30": "Чом каменем вода рідка береться? Чом замерзає дзеркало водойм?",
        "31": "Чи можеш ти зв’язати зірки Волосожара, чи розв’язати віжки Оріона?",
        "32": "Чи в час призначений ти виведеш сузір’я, чи поведеш Ведмедицю і ведмежат?",
        "33": "Чи знаєш ти небесні закони, чи можеш їх впровадить на землі?",
        "34": "Чи можеш голосно звеліти хмарам, щоб водами тобі омили тіло?",
        "35": "Чи можеш наказати блискавкам летіти, чи згодяться, чи скажуть: „Ми вже тут?”",
        "36": "Хто мудрість заховав у потаємне місце, чи хтось загнав свій розум в закуток?",
        "37": "Чи злічені розумним хмари в небі, і хто з пляшок небесних воду вилив,",
        "38": "щоб порох на багно перетворився і збився у глевкі грудки?",
        "39": "Чи ти шукаєш здобичі для лева, чи левенятам віддаєш поживу,",
        "40": "коли вони у лігвищі лежать чи затаїлись в засідці у хащі?",
        "41": "Хто корм для ворона знайде, коли його пташата здіймуть крик до Бога і вирушать далеко в пошуках харчів?»"
    },
    "39": {
        "1": "«Чи знаєш час, коли гірські козли народжуються в світ? Чи бачив ти олениху, як телиться вона?",
        "2": "Чи знаєш, скільки місяців виношує вона дітей, чи можеш вичислити день, коли народить?",
        "3": "Вона звивається, й з’являються телята, вони у муках повивають немовлят.",
        "4": "Набравшись сили, дітлахи ростуть на волі, а потім йдуть назавжди від батьків своїх.",
        "5": "Хто пустить неприрученого віслюка на волю? Хто з нього пута зніме?",
        "6": "Пустелю Я зробив для нього домом, Я поселив їх на солончаках.",
        "7": "Вони кепкують з гомінкого міста і окрику погонича не чують.",
        "8": "Бреде осел по схилах, пасовиськах, шукає різну зелень для поживи.",
        "9": "Чи дикий бик погодиться тобі служити? Чи біля повних ясел проведе він ніч?",
        "10": "Чи дикого бика впряжеш у плуг? Чи скородити землю за тобою буде?",
        "11": "Чи покладешся ти на його буйну силу? Чи звалиш ти на нього всю свою тяжку роботу?",
        "12": "Доручиш ти йому збирати урожай і довезти його до току?",
        "13": "Злітають весело в повітря страусині крила, як і лелечі, тільки що без пір’я.",
        "14": "На землю відкладає яйця страус, і зариває у пісок, щоб зігрівав їх.",
        "15": "Забуде потім так, що й наступити може, чи дикий звір роздавить мимоволі.",
        "16": "Не буде страусиха доглядати пташенят, їй байдуже, що потрудилась надаремне,",
        "17": "оскільки мудрості її позбавив Бог, оскільки розумом не наділив її.",
        "18": "Коли стає на лапи страус і біжить, тоді глузує з вершника й коня.",
        "19": "Чи ти даєш коневі силу? Чи ти йому на шию гриву начепив, яка тріпочеться на вільнім вітрі?",
        "20": "Чи ти примушуєш його, мов сарану, скакати, — того, чиє іржання горде викликає страх?",
        "21": "Він землю шпарко риє копитом пишається з своєї сили, а потім скаче в бій завзято.",
        "22": "Над страхом він сміється, не журиться і з поля битви не тікає.",
        "23": "В сагайдаку дзвенять при його боці стріли, блискучий спис й короткий дротик теж.",
        "24": "Гарцює кінь, летить земля із-під копит, не може встояти на місці, коли чує сурму.",
        "25": "Озвався він на голос сурми: „В бій!” Ще здалеку він нюхом відчуває запах битви. Він чує гуки воїнів і битви гам.",
        "26": "Хіба літає яструб через те, що ти його навчив? Чи завдяки тобі розкинув крила і летить на південь?",
        "27": "Хіба орел парить під небесами за твоїм наказом? Чи через тебе він гніздо так високо звиває?",
        "28": "Над урвищем він селиться і ночі там проводить, на бескиді свою фортецю влаштував.",
        "29": "Він здобич видивляється для себе звідти, і пильний зір його далеко бачить.",
        "30": "Де тільки трупи, там і він кружляє, його пташата кров’ю упиваються»."
    },
    "40": {
        "1": "І сказав Господь Йову:",
        "2": "«Чи буде Всемогутнього повчати той, хто сперечався з Ним? Хай відповість, хто Бога поправляв».",
        "3": "Йов відповів Господу:",
        "4": "«Звичайно, я лише людина, що міг би я у відповідь сказати? Я затулив долонею вуста.",
        "5": "Я якось говорив, і більше вже не буду. Я двічі говорив, нічого не додам».",
        "6": "Тоді Господь із бурі відповів:",
        "7": "«Підпережись, як воїн, тоді тебе спитаю Я, а ти мені поясниш.",
        "8": "Чи справді рішення Моє ти скасувати хочеш? Мене засуджуєш, щоб ствердитися в правоті?",
        "9": "Чи, може, силу маєш Божу, чи голос твій гримить, як Мій?",
        "10": "Тоді придай собі величність і повагу, честь і красу на себе одягни.",
        "11": "Звільни свій буйний гнів, скарай нахабу, поглянь на гордого, звели йому скоритись.",
        "12": "Звели йому скоритися, скарай нахабу, лихих людців здолай на місці.",
        "13": "У порох всіх разом їх поховай, обличчя обгорнувши, у могилу.",
        "14": "Тоді і Я тобі хвалу воздам, бо врятуватись можеш власною рукою.",
        "15": "Поглянь на бегемота, Я його створив, як і тебе. Він їсть траву, мов бик.",
        "16": "Поглянь, яке він має дуже тіло, як грають сильні м’язи черева його.",
        "17": "Він хвіст напружує, і той, мов стовбур кедра. На стегнах жили міцно ув’язались.",
        "18": "Кістки його, неначе труби з бронзи, а ноги, мов стовпи з заліза.",
        "19": "Він першим значиться серед створінь Господніх, наблизитись мечем до нього може лиш Творець.",
        "20": "Харчується він тим, що виростає на горах, всі дикі звірі там також забави мають.",
        "21": "Він спить під лотосом в тіні, ховається в болоті, де багато очерету.",
        "22": "Тінь лотосів його вкриває, тополі вздовж струмків сезонних над ним змикають крони.",
        "23": "Він не злякається, якщо помчить ріка на нього, він впевнений, коли й Йордан до рота дістає.",
        "24": "Хто може осліпить його і захопити? Чи може хтось гачком проткнути йому ніздрі?»"
    },
    "41": {
        "1": "«Чи можеш ти Левіафана на гачок зловити, а чи зв’язати йому мотузкою язик?",
        "2": "Хто може в ніздрі йому вселити мотузку, його щелепи проколоть гачком?",
        "3": "Чи буде він просить пощади в тебе, а чи улещувати тебе почне?",
        "4": "Чи укладе з тобою перемир’я, чи візьмеш ти його на все життя слугою?",
        "5": "Чи будеш з ним, неначе з птахом, гратись, чи зв’яжеш, щоб дівчата молоденькі забавлялися?",
        "6": "Чи зможуть виторгувати його купці, чи розітнуть його й поділять між собою?",
        "7": "Чи вдасться його шкіру дротиком проткнуть, чи голову йому ти гарпуном поцілиш?",
        "8": "На нього руки поклади і битву пригадай; не зробиш більше ти цього ніколи.",
        "9": "Даремні сподівання подолати його. Лиш глянувши на нього, вже впадеш від страху.",
        "10": "Нікому мужності не стане розлютить його. То хто ж повстане проти Мене?",
        "11": "Хіба було, щоб виклик Мені кинув хтось і не програв? Адже під небом все Мені належить.",
        "12": "Хіба Я не мовчатиму про мову його дужу, про переконливі його слова?",
        "13": "Хто може здерти з нього шкуру? Хто подолає його подвійний панцир?",
        "14": "Міцні щелепи хто йому розчепить з зубами, що на всіх наводять жах?",
        "15": "Його спина щитами рясно вкрита, немов печаттю, вони втиснуті надійно.",
        "16": "Одне до одного притулені близенько, що й вітер поміж ними не пройде.",
        "17": "Один приєднаний до іншого так міцно, що розділити їх нічим не можна.",
        "18": "Коли він чхне, то висікає блискавицю, а очі світяться, мов промені світанку.",
        "19": "Вогонь із пащі, мов із смолоскипа навколо нього іскри розсипає.",
        "20": "А ніздрі викидають клуби (пари), як пара рветься із паруючого киплячого казана.",
        "21": "Його дихання може полум’я роздмухати, із пащі виривається вогонь.",
        "22": "Велику силу має його шия, усі, хто її бачить, ціпеніють з жаху.",
        "23": "Всі складки шкіри зведені докупи, не проглядає поміж ними тіло.",
        "24": "У нього серце вилите, неначе камінь, мов жорна витесані для млина.",
        "25": "Бояться й грізні воїни, як він зводиться на ноги, його хвоста удари не дають їм влучити у ціль.",
        "26": "Не розсіче ту шкуру меч ніякий, бо відскочить, ні дротик, ні стріла, ні спис пробить її не зможуть.",
        "27": "Залізо — то для нього мов солома, а бронза — деревина трухлява.",
        "28": "Стріла його не змусить утікати, каміння, пущене з пращі, відскакує, немов полова.",
        "29": "Дубцем його огріти, мов полоскотати, він насміхається над кинутим у нього списом.",
        "30": "На череві у нього мовби гострі черепки лишають слід в болоті, як від плуга.",
        "31": "Він змушує глибоке море закипіть, мов юшка, бульбашки морем, як в киплячім маслі.",
        "32": "За ним по морю пінний слід блищить, немовби плесо вкрилось сивиною.",
        "33": "Немає рівних на землі йому, єдине це створіння, що не має страху.",
        "34": "На гордих він звисока поглядає, він — цар над усіма, хто пиху має»."
    },
    "42": {
        "1": "І Йов відповів Господу:",
        "2": "«Я знаю, все Тобі під силу, ніякий задум Твій не спростувати.",
        "3": "Спитав ти: „Хто чорнить пораду словами нерозумними такими?” Не відмовляюсь, справді я питав про те, чого не зрозумів, що надто неймовірне, що осягнути не вдалось мені.",
        "4": "Сказав Ти: „Вислухай Мене, Я буду говорити. Тебе спитаю, ти ж бо поясни”.",
        "5": "Раніше я лиш чув про Тебе, аж ось тепер уздрів на власні очі.",
        "6": "Тому я відкидаю все, що говорив, прошу пробачення у поросі й пилюці».",
        "7": "Після того, як Господь поговорив з Йовом, Він звернувся до Еліфаза з Темана: «Я дуже гніваюся на тебе й двох твоїх друзів, бо ви нічого правдиво про Мене не сказали, а слуга Мій Йов сказав правильно.",
        "8": "Тепер же візьміть сім биків та сім баранів, йдіть до раба Мого Йова і складіть від себе пожертву. А раб Мій Йов молитиметься за вас. Я шаную прохання Йова, тож не воздам вам за вашу недолугість, за те, що говорили про Мене не так правдиво, як раб Мій Йов».",
        "9": "Тоді Еліфаз із Темана, Білдат із Шуа й Зофар із Наамата пішли й зробили так, як наказав їм Господь. А Господь почув молитву Йова.",
        "10": "Коли Йов помолився за своїх друзів, Бог відновив його талан. Він подвоїв колишні статки Йова.",
        "11": "Усі його брати й сестри, хто тільки знав його, зійшлися і всі разом мали учту в оселі Йова. Вони його втішали, співчували йому, за весь той біль, що Господь послав йому. А потім кожен подарував йому по срібній монеті й золотому персню.",
        "12": "Благословив Господь останні дні Йова більше, ніж попередні. Було у Йова чотирнадцять тисяч овець та кіз, шість тисяч верблюдів, тисяча пар биків та тисяча віслюків.",
        "13": "Мав він семеро синів та три доньки.",
        "14": "Першій дочці дав ім’я Єміма. Другу назвав Казією, а третю — Керенгаппух.",
        "15": "Не було в тому краї жінок вродливіших, ніж доньки Йова. Батько розділив спадок між ними та їхніми братами.",
        "16": "Після цього жив Йов іще сто сорок років і побачив чотири покоління своїх нащадків.",
        "17": "Помер Йов дуже старим, проживши добре життя."
    }
}